{
  "作者": "游政燕",
  "出版年": "2002",
  "出版者": "2002台灣羅馬字教學kap研究國際學術研討會",
  "文類": "論文",
  "書寫系統": "漢羅",
  "資料": [
    {
      "段": [
        [
          "摘要",
          "Tiah-iau3"
        ],
        [
          "設計白話字教學e5趣味活動，目的是為著欲hou7學生ti7咧學白話字e5時陣，會有khah輕鬆、khah趣味e5感覺；老師ti7咧教白話字e5時陣，會當先簡單介紹白話字，才閣ka7趣味e5活動加入去，按呢e5教學方式m7-na7會當hou7教學e5內容變khah豐富，ma7會當提高學生使用台語e5興趣。",
          "Siat-ke3 peh8-oe7-ji7 kau3-hak8 e5 chhu3-bi7 oah8-tang7, bok8-tek8 si7 ui7-tioh8 beh hou7 hak8-seng ti7 leh oh8 peh8-oe7-ji7 e5 si5-chun7, e7 u7 khah khin-sang, khah chhu3-bi7 e5 kam2-kak. Lau7-su ti7 leh ka3 peh8-oe7-ji7 e5 si5-chun7, e7-tang3 seng kan2-tan kai3-siau7 peh8-oe7-ji7, chiah koh ka7 chhu3-bi7 e5 oah8-tang7 ka--jip8-khi3, an2-ne e5 kau3-hak8 hong-sek m7-na7 e7-tang3 hou7 kau3-hak8 e5 lai7-iong5 pian3 khah hong-hu3, ma7 e7-tang3 the5-ko hak8-seng su2-iong7 Tai5-gi2 e5 heng3-chhu3."
        ],
        [
          "這篇文章所講著e5活動，是針對國小e5學生所設計e5。Che是因為國小學生khah細漢、khah無法度專心，抑閣有in對文化e5傳承ma7無危機意識，所以老師ti7咧教in e5時陣，需要用「趣味e5活動」來引起學生e5學習意願，che是一種真適合in e5教學方式。小學生ti7咧學台語e5時陣，老師若無用心設計，會hou7 in感覺學白話字是一件真痛苦e5代誌。為著mai3 hou7 in有痛苦e5感覺，致使產生排斥的心情，趣味e5活動這件代誌實在著愛好好來設計。",
          "Chit phinn bun5-chiunn sou2 kong2--tioh8 e5 oah8-tang7, si7 chiam-tui3 kok-sio2 e5 hak8-seng sou2 siat-ke3 e5. Che si7 in-ui7 kok-sio2 hak8-seng khah se3-han3, khah bo5 hoat-tou7 choan-sim, iah-koh u7 in tui3 bun5-hoa3 e5 thoan5-seng5 ma7 bo5 gui5-ki i3-sek, sou2-i2 lau7-su ti7 leh ka3 in e5 si5-chun7, su-iau3 iong7 “chhu3-bi7 e5 oah8-tang7” lai5 in2-khi2 hak8-seng e5 hak8-sip8 i3-goan7, che si7 chit8 chiong2 chin sek-hap8 in e5 kau3-hak8 hong-sek. Sio2-hak8-seng ti7 leh oh8 Tai5-gi2 e5 si5-chun7, lau7-su na7 bo5 iong7-sim siat-ke3, e7 hou7 in kam2-kak oh8 peh8-oe7-ji7 si7 chit8 kiann7 chin thong3-khou2 e5 tai7-chi3. Ui7-tioh8 mai3 hou7 in u7 thong3-khou2 e5 kam2-kak, ti3-su2 san2-seng pai5-thiat e5 sim-cheng5, chhu3-bi7 e5 oah8-tang7 chit kiann7 tai7-chi3 sit8-chai7 tioh8-ai3 ho2-ho2 lai5 siat-ke3."
        ],
        [
          "一節四十分鐘e5台語課，老師ti7咧教白話字e5時陣，就會當利用白話字e5字卡，ka7白話字做十分鐘e5簡單說明佮介紹，紲落去就用大概十到十五分鐘e5趣味活動來進行教學，按呢學生才khah會記咧老師所介紹e5白話字。學生ti7咧規節課e5頭前二十分鐘上專心，所以ka7白話字e5教學khng3 ti7咧規節課e5上頭前，才閣配合趣味e5活動來複習，按呢e5設計方式會當hou7學生對老師所教e5白話字印象閣卡深。",
          "Chit8 chiat si3-chap8 hun-cheng e5 Tai5-gi2-kho3, lau7-su ti7 leh ka3 peh8-oe7-ji7 e5 si5-chun7, tio7 e7-tang3 li7-iong7 peh8-oe7-ji7 e5 ji7-khah, ka7 peh8-oe7-ji7 cho3 chap8 hun-cheng e5 kan2-tan soat-beng5 kah kai3-siau7, soa3--loh8-khi3 tio7 iong7 tai7-khai3 chap8 kau3 chap8-gou7 hun-cheng e5 chhu3-bi7 oah8-tang7 lai5 chin3-heng5 kau3-hak8, an2-ne hak8-seng chiah khah e7-ki3--leh lau7-su sou2 kai3-siau7 e5 peh8-oe7-ji7. Hak8-seng ti7 leh kui-chiat-kho3 e5 thau5-cheng5 ji7-chap8 hun-cheng siong7 choan-sim, sou2-i2 ka7 peh8-oe7-ji7 e5 kau3-hak8 khng3 ti7 leh kui-chiat-kho3 e5 siong7 thau5-cheng5, chiah koh phoe3-hap8 chhu3-bi7 e5 oah8-tang7 lai5 hok8-sip8, an2-ne e5 siat-ke3 hong-sek e7-tang3 hou7 hak8-seng tui3 lau7-su sou2 ka3 e5 peh8-oe7-ji7 in3-siong7 koh-khah chhim."
        ],
        [
          "老師ti7咧進行趣味e5活動進前，愛針對伊今仔日欲教e5白話字去做教具e5設計，會當使用e5教具真濟，有五彩色緻e5字卡、圖卡、ke-kui仔、球、烏枋、翁仔、牌仔等等。會當配合e5趣味活動ma7[勿+會]少，有「聽hou7真e5活動」、「著佮毋著e5活動」、「傳聲音e5活動」、「掀冊e5活動」、「跳箍仔e5活動」、「箍圓箍仔e5活動」、「輕聲細說e5活動」、「寫字e5活動」、「夯牌仔e5活動」、「啥人回應上緊e5活動」、「接觸e5活動」等等。這寡活動ti7咧文章內底有詳細e5介紹佮說明。",
          "Lau7-su ti7 leh chin3-heng5 chhu3-bi7 e5 oah8-tang7 chin3-cheng5, ai3 chiam-tui3 i kin-a2-jit8 beh ka3 e5 peh8-oe7-ji7 khi3 cho3 kau3-ku7 e5 siat-ke3, e7-tang3 su2-iong7 e5 kau3-ku7 chin che7, u7 ngou2-chhai2 sek-ti3 e5 ji7-khah, tou5-khah, ke-kui-a2, kiu5, ou-pang, ang-a2, pai5-a2 teng2-teng2. E7-tang3 phoe3-hap8 e5 chhu3-bi7 oah8-tang7 ma7 be7 chio2, u7 “thiann hou7 chin e5 oah8-tang7”, ”tioh8 kah m7-tioh8 e5 oah8-tang7”, ” thoan5 siann-im e5 oah8-tang7”, “hian chheh e5 oah8-tang7”, “thiau3 khou-a2 e5 oah8-tang7”, “khou inn5-khou-a2 e5 oah8-tang7”, “khin-siann-se3-soeh e5 oah8-tang7”, “sia2 ji7 e5 oah8-tang7”, “gia5 pai5-a2 e5 oah8-tang7”, “siann2-lang5 hoe5-eng3 siong7 kin2 e5 oah8-tang7”, “chiap-chhiok e5 oah8-tang7” teng2-teng2. Chit-koa2 oah8-tang7 ti7 leh bun5-chiunn lai7-te2 u7 siong5-se3 e5 kai3-siau7 kah soat-beng5."
        ],
        [
          "結論",
          "Kiat-lun7"
        ],
        [
          "教學絕對m7是一件簡單e5代誌。教學需要老師佮學生e5共同配合，才會當hou7規個教學發揮到上大e5效果。老師ti7咧教白話字e5時陣，真正愛用心去安排伊e5教學內容，利用教具，想上好e5教學方式，閣配合趣味e5活動來豐富教學內容。按呢e5教學方式，m7 na7會當hou7年紀細漢e5國小學生囡仔ti7咧學白話字e5時陣，會當khah專心、khah有學習意願，ma7會當因為老師ti7咧教學進前有充分準備，會當hou7學生ti7咧上短e5時間內底學到上濟e5白話字。",
          "Ka3-hak8 choat8-tui3 m7 si7 chit8 kiann7 kan2-tan e5 tai7-chi3. Ka3-hak8 su-iau3 lau7-su kap hak8-seng e5 kiong7-tong5 phoe3-hap8, chiah e7-tang3 hou7 kui-e5 ka3-hak8 hoat-hui kau3 siong7 toa7 e5 hau7-ko2. Lau7-su ti7 leh ka3 peh8-oe7-ji7 e5 si5-chun7, chin-chiann3 ai3 iong7-sim khi3 an-pai5 i e5 ka3-hak8 loe7-iong5, li7-iong7 kau3-khu7, siunn7 siong7 ho2 e5 ka3-hak8 hong-sek, koh phoe3-hap8 chhu3-bi7 e5 oah8-tang7 lai5 hong-hu3 ka3-hak8 loe7-iong5. An2-ne e5 ka3-hak8 hong-sek, m7-na7 e7-tang3 hou7 ni5-ki2 se3-han3 e5 kok-sio2 hak8-seng gin2-a2 ti7 leh oh8 peh8-oe7-ji7 e5 si5-chun7, e7-tang3 khah choan-sim, khah u7 hak8-sip8 i3-goan7, ma7 e7-tang3 in-ui7 lau7-su ti7 leh ka3-hak8 chin3-cheng5 u7 chhiong-hun chun2-pi7, e7-tang3 hou7 hak8-seng ti7 leh siong7 te2 e5 si5-kan lai7-te2 oh8 kau3 siong7 che7 e5 peh8-oe7-ji7."
        ],
        [
          "前言",
          "Chian5-gian5"
        ],
        [
          "老師ti7咧教學e5時陣，愛先了解學生e5學習心理。了解了後，才會當好好設計伊e5教學方式佮教學內容。這是一件真重要e5代誌。",
          "Lau7-su ti7 leh ka3-hak8 e5 si5-chun7, ai3 seng liau2-kai2 hak8-seng e5 hak8-sip8 sim-li2. Liau2-kai2 liau2-au7, chiah e7-tang3 ho2-ho2 siat-ke3 i e5 ka3-hak8 hong-sek kap ka3-hak8 loe7-iong5. Che si7 chit8 kiann7 chin tiong7-iau3 e5 tai7-chi3."
        ],
        [
          "學生ti7咧學習e5時陣定定[勿+會]當專心，親像無動力仝款，抑閣有in感覺去學校上課是一件真無聊、真痛苦e5代誌。In ti7咧上課e5時陣，定定無願意開喙，因為講m7著e5時陣，驚hou7老師罵，嘛驚hou7其他e5同學笑。所以in會感覺去學校上課e5壓力真大，所以欲hou7學生合意去學校上課，上重要e5就是愛降低in e5學習壓力。對學生來講，in去學校讀冊「合意」比「會曉」khah重要，因為學生若是無合意去學校上課，in是欲按怎學會曉學校教e5物件。所以老師為著欲hou7學生合意上課，教學內容就愛配合趣味e5活動來設計。教學配合趣味活動e5教學方式，是學生學新e5物件e5時陣，上好e5一款教學方式佮方法。",
          "Hak8-seng ti7 leh hak8-sip8 e5 si5-chun7 tiann7-tiann7 be7-tang3 choan-sim, chhin-chhiunn7 bo5 tong7-lek8 kang7-khoan2, iah koh u7 in kam2-kak khi3 hak8-hau7 siong7-kho3 si7 chit8 kiann7 chin bo5-liau5, chin thong3-khou2 e5 tai7-chi3. In ti7 leh siong7-kho3 e5 si5-chun7, tiann7-tiann7 bo5 goan7-i3 khui-chhui3, in-ui7 kong2 m7-tioh8 e5 si5-chun7, kiann hou7 lau7-su me7, ma7 kiann hou7 ki5-tha e5 tong5-oh8 chhio3. Sou2-i2 in e7 kam2-kak khi3 hak8-hau7 siong7-kho3 e5 ap-lek8 chin toa7, sou2-i2 beh hou7 hak8-seng kah-i3 khi3 hak8-hau7 siong7-kho3, siong7 tiong7-iau3 e5 to7-si7 ai3 kang3-ke7 in e5 hak8-sip8 ap-lek8. Tui3 hak8-seng lai5 kong2, in khi3 hak8-hau7 thak8-chheh “kah-i3” pi2 “e7-hiau2” khah tiong7-iau3, in-ui7 hak8-seng na7 si7 bo5 kah-i3 khi3 hak8-hau7 siong7-kho3, in si7 beh an2-choann2 oh8 e7-hiau2 hak8-hau7 ka3 e5 mih8-kiann7. Sou2-i2 lau7-su ui7 tioh8 beh hou7 hak8-seng kah-i3 siong7-kho3, ka3-hak8 loe7-iong5 to7 ai3 phoe3-hap8 chhu3-bi7 e5 oah8-tang7 lai5 siat-ke3. Ka3-hak8 phoe3-hap8 chhu3-bi7 oah8-tang7 e5 ka3-hak8 hong-sek, si7 hak8-seng oh8 sin e5 mih8-kiann7 e5 si5-chun7, siong7 ho2 e5 chit8 khoan2 ka3-hak8 hong-sek kap hong-hoat."
        ],
        [
          "欲hou7年紀細漢e5國小學生囡仔ti7咧學白話字e5時陣，會當khah專心、khah有學習意願，老師愛用心設計伊e5教學內容佮教學方式，愛想辦法hou7學生感覺學白話字是一件趣味、無壓力e5代誌。上好e5方法就是配合趣味e5活動佮適合e5教具來豐富伊e5教學。按呢e5教學設計m7-na7會當hou7學生快樂學習，嘛會當hou7老師感受著上大e5教學效果。",
          "Beh hou7 ni5-ki2 se3-han3 e5 kok-sio2 hak8-seng gin2-a2 ti7 leh oh8 peh8-oe7-ji7 e5 si5-chun7, e7-tang3 khah choan-sim, khah u7 hak8-sip8 i3-goan7, lau7-su ai3 iong7-sim siat-ke3 i e5 ka3-hak8 loe7-iong5 kap ka3-hak8 hong-sek, ai3 siunn7 pan7-hoat hou7 hak8-seng kam2-kak oh8 peh8-oe7-ji7 si7 chit8 kiann7 chhu3-bi7, bo5 ap-lek8 e5 tai7-chi3. Siong7 ho2 e5 hong-hoat to7-si7 phoe3-hap8 chhu3-bi7 e5 oah8-tang7 kap sek-hap8 e5 kau3-khu7 lai5 hong-hu3 i e5 ka3-hak8. An2-ne e5 ka3-hak8 siat-ke3 m7-na7 e7-tang3 hou7 hak8-seng khoai3-lok8 hak8-sip8, ma7 e7-tang3 hou7 lau7-su kam2-siu7 tioh8 siong7 toa7 e5 ka3-hak8 hau7-ko2."
        ],
        [
          "一節四十分鐘e5台語課，老師會當用白話字字卡，ka7白話字先做十分鐘e5簡單介紹佮說明，紲落去就會當用大概十到十五分鐘e5趣味活動來進行教學。趣味e5活動真濟，老師ti7咧設計教學活動e5時陣愛考慮學生上適合e5活動方式來進行白話字e5教學，按呢e5教學效果一定e5閣khah好。",
          "Chit8 chiat si3-chap8 hun-cheng e5 Tai5-gi2-kho3, lau7-su e7-tang3 iong7 peh8-oe7-ji7 ji7-kha2, ka7 peh8-oe7-ji7 seng cho3 chap8 hun-cheng e5 kan2-tan kai3-siau7 kap soat-beng5, soa3--loh8-khi3 to7 e7-tang3 iong7 tai7-khai3 chap8 kau3 chap8-gou7 hun-cheng e5 chhu3-bi7 oah8-tang7 lai5 chin3-heng5 ka3-hak8. Chhu3-bi7 e5 oah8-tang7 chin che7, lau7-su ti7 leh siat-ke3 ka3-hak8 oah8-tang7 e5 si5-chun7 ai3 kho2-lu7 hak8-seng siong7 sek-hap8 e5 oah8-tang7 hong-sek lai5 chin3-heng5 peh8-oe7-ji7 e5 ka3-hak8, an2-ne e5 ka3-hak8 hau7-ko2 it-teng7 e5 koh-khah ho2."
        ],
        [
          "本篇文章分做四個部分，第一部分是國小學生e5心理，第二部分是會當配合e5趣味活動，第三部分是建議國小老師ti7咧教白話字e5時陣應該愛注意e5代誌。第四部分是結論。",
          "Pun2-phinn bun5-chiunn pun-cho3 si3 e5 pou7-hun7, te7-it pou7-hun7 si7 kok-sio2 hak8-seng e5 sim-li2, te7-ji7 pou7-hun7 si7 e7-tang3 phoe3-hap8 e5 chhu3-bi7 oah8-tang7, te7-sann pou7-hun7 si7 kian3-gi7 kok-sio2 lau7-su ti7 leh ka3 peh8-oe7-ji7 e5 si5-chun7 eng3-kai ai3 chu3-i3 e5 tai7-chi3. Te7-si3 pou7-hun7 si7 kiat-lun7."
        ],
        [
          "國小學生e5心理",
          "Kok-sio2 hak8-seng e5 sim-li2"
        ],
        [
          "老師教學e5成功佮失敗愛看學生e5學習狀況，學生e5學習動力，是老師ti7咧教學e5時陣上重要e5部分，ma7是學習e5過程中影響上大e5所在，欲hou7學習這件代誌看起來有意義，上重要e5部分就是學生e5學習動力。國小老師ti7咧寫伊e5教學計畫e5時陣，愛先去了解國小學生e5心理特色，才會當得著上大e5教學效果。Ti7咧國小e5時陣，學生囡仔e5心理特色有：",
          "Lau7-su ka3-hak8 e5 seng5-kong kap sit-pai7 ai3 khoann3 hak8-seng e5 hak8-sip8 chong7-hong2, hak8-seng e5 hak8-sip8 tong7-lek8, si7 lau7-su ti7 leh ka3-hak8 e5 si5-chun7 siong7 tiong7-iau3 e5 pou7-hun7, ma7 si7 hak8-sip8 e5 koe3-theng5 tiong eng2-hiong2 siong7 toa7 e5 sou2-chai7, beh hou7 hak8-sip8 chit kiann7 tai7-chi3 khoann3--khi2-lai5 u7 i3-gi7, siong7 tiong7-iau3 e5 pou7-hun7 to7-si7 hak8-seng e5 hak8-sip8 tong7-lek8. Kok-sio2 lau7-su ti7 leh sia2 i e5 ka3-hak8 ke3-oe7 e5 si5-chun7, ai3 seng khi3 liau2-kai2 kok-sio2 hak8-seng e5 sim-li2 tek8-sek, chiah e7-tang3 tit tioh8 siong7 toa7 e5 ka3-hak8 hau7-ko2. Ti7 leh kok-sio2 e5 si5-chun7, hak8-seng gin2-a2 e5 sim-li2 tek8-sek u7:"
        ],
        [
          "（一）對安全感e5要求",
          "(It) Tui3 an-choan5-kam2 e5 iau-kiu5"
        ],
        [
          "Chia講e5安全感，是學生相信in ti7咧學習e5環境當中，會當受著公平e5對待。學生有安全感了後，in就會相信老師，ma7願意學物件。老師ti7咧教學e5基本上，愛提供一個和睦、活潑e5教學所在hou7學生學習，紲落去ma7愛佮學生培養真好e5師生關係。老師佮學生e5關係若是好，學生ti7咧心理上就會感覺安全，就會願意學習新e5物件，ma7 khah敢面對失敗。",
          "Chia kong2 e5 an-choan5-kam2, si7 hak8-seng siong-sin3 in ti7 leh hak8-sip8 e5 khoan5-keng2 tang-tiong, e7-tang3 siu7 tioh8 kong-penn5 e5 tui3-thai7. Hak8-seng u7 an-choan5-kam2 liau2-au7, in to7 e7 siong-sin3 lau7-su, ma7 goan7-i3 oh8 mih8-kiann7. Lau7-su ti7 leh ka3-hak8 e5 ki-pun2 siong7, ai3 the5-kiong chit8 e5 ho5-bok8, oah8-phoat e5 ka3-hak8 sou2-chai7 hou7 hak8-seng hak8-sip8, soa3--loh8-khi3 ma7 ai3 kap hak8-seng poe5-iong2 chin ho2 e5 su-seng koan-he7 . Lau7-su kap hak8-seng e5 koan-he7 na7 si7 ho2, hak8-seng ti7 leh sim-li2 siong7 to7 e7 kam2-kak an-choan5, to7 e7 goan7-i3 hak8-sip8 sin e5 mih8-kiann7, ma7 khah kann2 bin7-tui3 sit-pai7."
        ],
        [
          "（二）對成就感e5追求",
          "(Ji7) Tui3 seng5-chiu7-kam2 e5 tui-kiu5"
        ],
        [
          "學習e5動力是追求成功e5上重要部份。老師愛針對每一個學生e5無仝，重視每一個人e5進步，hou7 in會當有成功e5機會。進一步來講，老師ma7愛針對每一個學生能力e5無仝，制訂無仝e5學習目標。",
          "Hak8-sip8 e5 tong7-lek8 si7 tui-kiu5 seng5-kong e5 siong7 tiong7-iau3 pou7-hun7. Lau7-su ai3 chiam-tui3 mui2 chit8 e5 hak8-seng e5 bo5 kang5, tiong7-si7 mui2 chit8 e5 lang5 e5 chin3-pou7, hou7 in e7-tang3 u7 seng5-kong e5 ki-hoe7. Chin3-chit8-pou7 lai5 kong2, lau7-su ma7 ai3 chiam-tui3 mui2 chit8 e5 hak8-seng leng5-lek8 e5 bo5 kang5, che3-teng7 bo5 kang5 e5 hak8-sip8 bok8-piau."
        ],
        [
          "（三）認同感e5追求",
          "(Sann) Jin7-tong5-kam2 e5 tui-kiu5"
        ],
        [
          "學生若是會當ui3比賽e5當中theh8著第一名，in就會感覺家己有受著別人e5肯定。所以老師ti7咧設計教學活動e5時陣，會當用個人佮個人，抑是分小組e5方式佮別e5小組比賽，按呢攏會當增加學習者e5信心。良性e5比賽m7-na7會當hou7學生ti7咧完成目標e5時陣，刺激in e5主動學習佮學習e5興趣，ma7會感覺真滿足。",
          "Hak8-seng na7 si7 e7-tang3 ui3 pi2-sai3 e5 tang-tiong theh8 tioh8 te7-it mia5, in to7 e7 kam2-kak ka-ti7 u7 siu7 tioh8 pat8-lang5 e5 kheng2-teng7. Sou2-i2 lau7-su ti7 leh siat-ke3 ka3-hak8 oah8-tang7 e5 si5-chun7, e7-tang3 iong7 ko3-jin5 kap ko3-jin5, iah si7 pun sio2-chou e5 hong-sek kap pat8-e5 sio2-chou pi2-sai3, an2-ne long2 e7-tang3 cheng-ka hak8-sip8-chia2 e5 sin3-sim. Liong5-seng3 e5 pi2-sai3 m7-na7 e7-tang3 hou7 hak8-seng ti7 leh oan5-seng5 bok8-phiau e5 si5-chun7, chhi3-khek in e5 chu2-tong7 hak8-sip8 kap hak8-sip8 e5 heng3-chhu3, ma7 e7 kam2-kak chin boan2-chiok."
        ],
        [
          "（四）好奇心佮豐富e5創造力",
          "(Si3) Honn3-ki5-sim kap hong-hu3 e5 chhong3-cho7-lat8"
        ],
        [
          "國小e5學生比大人閣khah有好奇e5心理。Ma7因為按呢，國小學生也有khah懸e5創造力佮豐富e5聯想能力。所以老師愛利用學生e5這寡心理特色，用五彩色緻e5材料做教具，hou7學生臆看覓是啥物。所以老師ti7咧教學e5時陣，會當利用學生e5好奇心理來幫助教學e5進行，按呢會當hou7學生感覺學習是一件真有趣味e5代誌。",
          "Kok-sio2 e5 hak8-seng pi2 toa7-lang5 koh-khah u7 honn3-ki5 e5 sim-li2. Ma7 in-ui7 an2-ne, kok-sio2 hak8-seng ia7 u7 khah koan5 e5 chhong3-cho7-lek8 kap hong-hu3 e5 lian5-siong2 leng5-lek8. Sou2-i2 lau7-su ai3 li7-iong7 hak8-seng e5 chit-koa2 sim-li2 tek8-sek, iong7 ngou2-chhai2 sek-ti3 e5 chai5-liau7 cho3 kau3-khu7, hou7 hak8-seng ioh khoann3 mai7 si7 siann2-mih. Sou2-i2 lau7-su ti7 leh ka3-hak8 e5 si5-chun7, e7-tang3 li7-iong7 hak8-seng e5 honn3-ki5 sim-li2 lai5 pang-chou7 ka3-hak8 e5 chin3-heng5, an2-ne e7-tang3 hou7 hak8-seng kam2-kak hak8-sip8 si7 chit8 kiann7 chin u7 chhu3-bi7 e5 tai7-chi3."
        ],
        [
          "會當配合e5趣味活動",
          "E7-tang3 phoe3-hap8 e5 chhu3-bi7 oah8-tang7"
        ],
        [
          "Ka7趣味e5活動囥入去教學內底是一種真好e5教學方式。Chit種教學方式上適合國小學生囡仔，因為按呢e5教學方式會當提懸in e5學習興趣。學生若是感覺老師e5教學內容有趣味e5時陣，in才會當khah專心，ma7會感覺khah快樂。所以咱會當ka7趣味e5活動看做是一種幫助學生學習e5方式。會當幫助白話字教學e5趣味活動真濟，時間ma7會當設計khah長抑是khah短。這愛看老師想欲按怎安排伊e5教學，上重要e5是愛以學生感覺khah趣味e5所在為主。筆者收集一寡教學e5趣味活動，ti7咧下面做簡單e5介紹，提供幾種會當配合白話字教學e5趣味活動hou7國小老師做參考：",
          "Ka7 chhu3-bi7 e5 oah8-tang7 khng3 jip8 khi3 ka3-hak8 lai7-te2 si7 chit8 chiong2 chin ho2 e5 ka3-hak8 hong-sek. Chit chiong2 ka3-hak8 hong-sek siong7 sek-hap8 kok-sio2 hak8-seng gin2-a2, in-ui7 an2-ne e5 ka3-hak8 hong-sek e7-tang3 the5-koan5 in e5 hak8-sip8 heng3-chhu3. Hak8-seng na7 si7 kam2-kak lau7-su e5 ka3-hak8 loe7-iong5 u7 chhu3-bi7 e5 si5-chun7, in chiah e7-tang3 khah choan-sim, ma7 e7 kam2-kak khah khoai3-lok8. Sou2-i2 lan2 e7-tang3 ka7 chhu3-bi7 e5 oah8-tang7 khoann3 cho3 si7 chit8 chiong2 pang-chou7 hak8-seng hak8-sip8 e5 hong-sek. E7-tang3 pang-chou7 peh8-oe7-ji7 ka3-hak8 e5 chhu3-bi7 oah8-tang7 chin che7, si5-kan ma7 e7-tang3 siat-ke3 khah tng5 iah si7 khah te2. Che ai3 khoann3 lau7-su siunn7 beh an2-choann2 an-pai5 i e5 ka3-hak8, siong7 tiong7-iau3 e5 si7 ai3 i2 hak8-seng kam2-kak khah chhu3-bi7 e5 sou2-chai7 ui5-chu2. Pit-chia2 siu-chip8 chit8-koa2 ka3-hak8 e5 chhu3-bi7 oah8-tang7, ti7 leh e7-bin7 cho3 kan2-tan e5 kai3-siau7, the5-kiong kui2 chiong2 e7-tang3 phoe3-hap8 peh8-oe7-ji7 ka3-hak8 e5 chhu3-bi7 oah8-tang7 hou7 kok-sio2 lau7-su cho3 chham-kho2:"
        ],
        [
          "（一）聽hou7真e5活動",
          "(It) Thiann hou7 chin e5 oah8-tang7"
        ],
        [
          "1.活動e5目的：訓練學生敏感e5辨音能力，hou7學生會當分辨有送氣佮無送氣e5白話字字母。",
          "1. Oah8-tang7 e5 bok8-tek: hun3-lian7 hak8-seng bin2-kam2 e5 pian7-im leng5-lek8, hou7 hak8-seng e7-tang3 hun-pian7 u7 sang3-khi3 kap bo5 sang3-khi3 e5 peh8-oe7-ji7 ji7-bu2."
        ],
        [
          "2.活動e5時間：十到十五分鐘。",
          "2. Oah8-tang7 e5 si5-kan: chap8 kau3 chap8-gou7 hun-cheng."
        ],
        [
          "3.配合e5教具：後壁有貼吸鐵e5白話字字卡、衛生紙。",
          "3. Phoe3-hap8 e5 kau3-khu7: au7-piah u7 tah khip-thih e5 peh8-oe7-ji7 ji7-kha2, oe7-seng-choa2."
        ],
        [
          "4.課前e5準備：",
          "4. Kho3-cheng5 e5 chun2-pi7:"
        ],
        [
          "第一：老師愛準備欲教學e5白話字字卡，ka7欲教e5白話字字母寫ti7咧字卡頂頭（用p佮ph、t佮th 這二組來舉例）。",
          "Te7-it: lau7-su ai3 chun2-pi7 beh ka3-hak8 e5 peh8-oe7-ji7 ji7-kha2, ka7 beh ka3 e5 peh8-oe7-ji7 ji7-bu2 sia2 ti7 leh ji7-kha2 teng2-thau5 (iong7 p kap ph, t kap th chit nng7 chou lai5 ki2-le7)."
        ],
        [
          "第二：老師愛準備一包衛生紙，分hou7每一個學生。",
          "Te7-ji7: lau7-su ai3 chun2-pi7 chit8 pau oe7-seng-choa2, pun hou7 mui2 chit8 e5 hak8-seng."
        ],
        [
          "5.活動e5方式：個人e5方式。",
          "5. Oah8-tang7 e5 hong-sek: ko3-jin5 e5 hong-sek."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：針對欲教e5白話字字母p佮ph、t佮th先做簡單e5介紹，hou7學生熟識，紲落去老師佮字卡貼ti7咧烏枋頂頭，按呢會當增加學生認白話字e5機會。",
          "Te7-it pou7: chiam-tui3 beh ka3 e5 peh8-oe7-ji7 ji7-bu2 p kap ph, t kap th seng cho3 kan2-tan e5 kai3-siau7, hou7 hak8-seng sek8-sai7, soa3--loh8-khi3 lau7-su kap ji7-kha2 tah ti7 leh ou-pang teng2-thau5, an2-ne e7-tang3 cheng-ka hak8-seng jin7 peh8-oe7-ji7 e5 ki-hoe7."
        ],
        [
          "第二步：為著欲 hou7學生會當做聲音佮白話字字母e5連結，請學生ka7衛生紙囥ti7咧喙e5頭前，hou7 in感覺有送氣佮無送氣無仝款e5所在。",
          "Te7-ji7 pou7: ui7 tioh8 beh hou7 hak8-seng e7-tang3 cho3 siann-im kap peh8-oe7-ji7 ji7-bu2 e5 lian5-kiat, chhiann2 hak8-seng ka7 oe7-seng-choa2 khng3 ti7 leh chhui3 e5 thau5-cheng5, hou7 in kam2-kak u7 sang3-khi3 kap bo5 sang3-khi3 bo5 kang7-khoan2 e5 sou2-chai7."
        ],
        [
          "第三步：老師講ph佮th e5時陣，學生ka7手囥ti7咧喙e5頭前；反倒轉來，老師若是講p佮t e5時陣，學生就免ka7手囥ti7咧喙e5頭前。",
          "Te7-sann pou7: lau7-su kong2 ph kap th e5 si5-chun7, hak8-seng ka7 chhiu2 khng3 ti7 leh chhui3 e5 thau5-cheng5; hoan2-to3-tng2--lai5, lau7-su na7 si7 kong2 p kap t e5 si5-chun7, hak8-seng to7 bian2 ka7 chhiu2 khng3 ti7 leh chhui3 e5 thau5-cheng5."
        ],
        [
          "第四步：會當比賽看誰e5反應上緊。",
          "Te7-si3 pou7: e7-tang3 pi2-sai3 khoann3 siang2 e5 hoan2-eng3 siong7 kin2."
        ],
        [
          "7.活動e5功效：學生會當分辨有送氣佮無送氣e5白話字字母e5無仝。",
          "7. Oah8-tang7 e5 kong-hau7: hak8-seng e7-tang3 hun-pian7 u7 sang3-khi3 kap bo5 sang3-khi3 e5 peh8-oe7-ji7 ji7-bu2 e5 bo5 kang5."
        ],
        [
          "8.注意e5代誌：",
          "8. Chu3-i3 e5 tai7-chi3:"
        ],
        [
          "第一：字卡用A4 e5規格上拄好。",
          "Te7-it: ji7-kha2 iong7 A4 e5 kui-keh siong7 tu2-ho2."
        ],
        [
          "第二：一擺教二組白話字字母就好，才[勿+會]增加學生學習e5負擔。",
          "Te7-ji7: chit8 pai2 ka3 nng7 chou peh8-oe7-ji7 ji7-bu2 to7 ho2, chiah be7 cheng-ka hak8-seng hak8-sip8 e5 hu7-tam."
        ],
        [
          "第三：老師愛注意每一個學生是m7是攏有了解這個活動，是m7是攏綴會著。",
          "Te7-sann: lau7-su ai3 chu3-i3 mui2 chit8 e5 hak8-seng si7 m7 si7 long2 u7 liau2-kai2 chit e5 oah8-tang7, si7 m7 si7 long2 toe3 e7 tioh8."
        ],
        [
          "9.使用e5好時機：會當用這個活動來做複習白話字e5動作。",
          "9. Su2-iong7 e5 ho2 si5-ki: e7-tang3 iong7 chit e5 oah8-tang7 lai5 cho3 hok8-sip8 peh8-oe7-ji7 e5 tong7-chok."
        ],
        [
          "（二）著佮毋著e5活動",
          "(Ji7) Tioh8 kap m7-tioh8 e5 oah8-tang7"
        ],
        [
          "1.活動e5目的：訓練學生敏感e5辨音能力，hou7學生會當聽出音佮音之間e5無仝。",
          "1. Oah8-tang7 e5 bok8-tek: hun3-lian7 hak8-seng bin2-kam2 e5 pian7-im leng5-lek8, hou7 hak8-seng e7-tang3 thiann chhut im kap im chi-kan e5 bo5 kang5."
        ],
        [
          "2.活動e5時間：十到十五分鐘。",
          "2. Oah8-tang7 e5 si5-kan: chap8 kau3 chap8-gou7 hun-cheng."
        ],
        [
          "3. 配合e5教具：ke-kui仔、後壁有貼吸鐵e5白話字字卡。",
          "3. Phoe3-hap8 e5 kau3-khu7: ke-kui-a2, au7-piah u7 tah khip-thih e5 peh8-oe7-ji7 ji7-kha2."
        ],
        [
          "4.課前e5準備：",
          "4. Kho3-cheng5 e5 chun2-pi7:"
        ],
        [
          "第一：老師愛準備二粒歕好e5 ke-kui仔二組，二粒e5頂頭愛畫一個圓箍仔（○），另外二粒ke-kui仔e5頂頭愛畫一個拍叉仔（╳）。",
          "Te7-it: lau7-su ai3 chun2-pi7 nng7 liap8 pun5 ho2 e5 ke-kui-a2 nng7 chou, nng7 liap8 e5 teng2-thau5 ai3 oe7 chit8 e5 inn5-khou-a2 (○), leng7-goa7 nng7 liap8 ke-kui-a2 e5 teng2-thau5 ai3 oe7 chit8 e5 phah-chhe-a2 (╳)."
        ],
        [
          "第二：老師愛準備這擺欲教e5白話字字卡。",
          "Te7-ji7: lau7-su ai3 chun2-pi7 chit pai2 beh ka3 e5 peh8-oe7-ji7 ji7-kha2."
        ],
        [
          "5.活動e5方式：個人e5方式佮分小組e5方式攏會使。",
          "5. Oah8-tang7 e5 hong-sek: ko3-jin5 e5 hong-sek kap pun sio2-chou e5 hong-sek long2 e7-sai2."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：針對欲教e5白話字字母先做簡單e5介紹，hou7學生熟識，紲落去老師ka7字卡貼ti7咧烏枋頂頭，按呢會當增加學生認白話字e5機會。",
          "Te7-it pou7: chiam-tui3 beh ka3 e5 peh8-oe7-ji7 ji7-bu2 seng cho3 kan2-tan e5 kai3-siau7, hou7 hak8-seng sek8-sai7, soa3--loh8-khi3 lau7-su ka7 ji7-kha2 tah ti7 leh ou-pang teng2-thau5 , an2-ne e7-tang3 cheng-ka hak8-seng jin7 peh8-oe7-ji7 e5 ki-hoe7."
        ],
        [
          "第二步：老師愛ka7學生講老師讀e5音佮手內底提e5白話字字卡仝音e5時陣，學生愛用手比一個圓箍仔；反倒轉來，若是老師讀e5音佮手內底提e5白話字字卡無仝音e5時陣，學生會當用手比一個拍叉仔。",
          "Te7-ji7 pou7: lau7-su ai3 ka7 hak8-seng kong2 lau7-su thak8 e5 im kap chhiu2 lai7-te2 theh8 e5 peh8-oe7-ji7 ji7-kha2 kang7 im e5 si5-chun7, hak8-seng ai3 iong7 chhiu2 pi2 chit8 e5 inn5-khou-a2; hoan2-to3-tng2--lai5, na7 si7 lau7-su thak8 e5 im kap chhiu2 lai7-te2 theh8 e5 peh8-oe7-ji7 ji7-kha2 bo5 kang7 im e5 si5-chun7, hak8-seng e7-tang3 iong7 chhiu2 pi2 chit8 e5 phah-chhe-a2."
        ],
        [
          "第三步：老師ka7規班e5學生分做二組，一組有二粒歕好e5 ke-kui仔，一粒是頂懸畫著圓箍仔e5 ke-kui仔，另外一粒是頂懸畫著拍叉仔e5 ke-kui仔，每擺每組派一位學生來台前，一手提畫圓箍仔e5 ke-kui仔、另外一手提畫拍叉仔e5 ke-kui仔。",
          "Te7-sann pou7: lau7-su ka7 kui pan e5 hak8-seng pun-cho3 nng7 chou, chit8 chou u7 nng7 liap8 pun5 ho2 e5 ke-kui-a2, chit8 liap8 si7 teng2-koan5 oe7 tioh8 inn5-khou-a2 e5 ke-kui-a2, leng7-goa7 chit8 liap8 si7 teng2-koan5 oe7 tioh8 phah-chhe-a2 e5 ke-kui-a2, mui2 pai2 mui2 chou phai3 chit8 ui7 hak8-seng lai5 tai5-cheng5, chit8 chhiu2 theh8 oe7 inn5-khou-a2 e5 ke-kui-a2, leng7-goa7 chit8 chhiu2 theh8 oe7 phah-chhe-a2 e5 ke-kui-a2."
        ],
        [
          "第四步：老師讀e5音佮手內底提e5白話字字卡仝音e5時陣，學生愛緊ka7圓箍仔彼粒ke-kui仔夯起來；反倒轉來，若是老師讀e5音佮手內底提e5白話字字卡無仝音e5時陣，學生愛緊ka7拍叉仔彼粒ke-kui仔夯起來，上緊e5彼組會當得著一分。上尾仔看叨一組提khah濟分，in就是冠軍。",
          "Te7-si3 pou7: lau7-su thak8 e5 im kap chhiu2 lai7-te2 theh8 e5 peh8-oe7-ji7 ji7-kha2 kang7 im e5 si5-chun7, hak8-seng ai3 kin2 ka7 inn5-khou-a2 hit liap8 ke-kui-a2 giah8--khi2-lai5; hoan2-to3-tng2--lai5, na7 si7 lau7-su thak8 e5 im kap chhiu2 lai7-te2 theh8 e5 peh8-oe7-ji7 ji7-kha2 bo5 kang7 im e5 si5-chun7, hak8-seng ai3 kin2 ka7 phah-chhe-a2 hit liap8 ke-kui-a2 giah8--khi2-lai5, siong7 kin2 e5 hit chou e7-tang3 tit tioh8 chit8 hun. Siong7 boe2-a2 khoann3 toh chit8 chou theh8 khah che7 hun, in to7-si7 koan-kun."
        ],
        [
          "7.活動e5功效：學生會當分辨音佮音e5無仝。",
          "7. Oah8-tang7 e5 kong-hau7: hak8-seng e7-tang3 hun-pian7 im kap im e5 bo5 kang5."
        ],
        [
          "8.注意e5代誌：",
          "8. Chu3-i3 e5 tai7-chi3:"
        ],
        [
          "第一：老師愛hou7反應khah緊e5學生先練習，按呢反應khah慢e5學生才會khah緊綴著大家e5跤步。",
          "Te7-it: lau7-su ai3 hou7 hoan2-eng3 khah kin2 e5 hak8-seng seng lian7-sip8, an2-ne hoan2-eng3 khah ban7 e5 hak8-seng chiah e7 khah kin2 toe3 tioh8 tak8-ke e5 kha-pou7."
        ],
        [
          "第二：因為練習e5時間有限，所以老師愛注意彼寡無機會提ke-kui仔練習這擺活動e5學生，愛確定in佮大家仝款攏會曉這擺教e5白話字。",
          "Te7-ji7: in-ui7 lian7-sip8 e5 si5-kan iu2-han7, sou2-i2 lau7-su ai3 chu3-i3 hit-koa2 bo5 ki-hoe7 theh8 ke-kui-a2 lian7-sip8 chit pai2 oah8-tang7 e5 hak8-seng, ai3 khak-teng7 in kap tak8-ke kang7-khoan2 long2 e7-hiau2 chit pai2 ka3 e5 peh8-oe7-ji7."
        ],
        [
          "9.使用e5好時機：複習白話字e5時陣。",
          "9. Su2-iong7 e5 ho2 si5-ki: hok8-sip8 peh8-oe7-ji7 e5 si5-chun7."
        ],
        [
          "（三）傳聲e5活動",
          "(Sann) Thoan5-siann e5 oah8-tang7"
        ],
        [
          "1.活動e5目的：訓練學生辨音e5能力。",
          "1. Oah8-tang7 e5 bok8-tek: hun3-lian7 hak8-seng pian7-im e5 leng5-lek8."
        ],
        [
          "2.活動e5時間：10分鐘。",
          "2. Oah8-tang7 e5 si5-kan: 10 hun-cheng."
        ],
        [
          "3.配合e5教具：翁仔、後壁有貼吸鐵e5白話字字卡。",
          "3. Phoe3-hap8 e5 kau3-khu7: ang-a2, au7-piah u7 tah khip-thih e5 peh8-oe7-ji7 ji7-kha2."
        ],
        [
          "4.課前e5準備：ka7寫好e5白話字字卡貼ti7烏枋頂頭。",
          "4. Kho3-cheng5 e5 chun2-pi7: ka7 sia2 ho2 e5 peh8-oe7-ji7 ji7-kha2 tah ti7 ou-pang teng2-thau5."
        ],
        [
          "5.活動e5方式：分小組e5方式。",
          "5. Oah8-tang7 e5 hong-sek: pun sio2-chou e5 hong-sek."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：ka7規班分四組到五組，抑就是一排一組。",
          "Te7-it pou7: ka7 kui pan pun si3 chou kau3 gou7 chou, iah8 to7-si7 chit8 pai5 chit8 chou."
        ],
        [
          "第二步：老師用翁仔代替伊家己，老師用翁仔假影出一個白話字e5聲音，ka7聲音傳hou7每一組上頭前e5彼個學生知影，然後這個學生就ka7翁仔ka7伊講e5聲音傳落去hou7伊e5組員知影，就按呢一個傳一個。",
          "Te7-ji7 pou7: lau7-su iong7 ang-a2 tai7-the3 i ka-ti7, lau7-su iong7 ang-a2 ke2-iann2 chhut chit8 e5 peh8-oe7-ji7 e5 siann-im, ka7 siann-im thoan5 hou7 mui2 chit8 chou siong7 thau5-cheng5 e5 hit e5 hak8-seng chai-iann2, jian5-au7 chit e5 hak8-seng to7 ka7 ang-a2 ka7 i kong2 e5 siann-im thoan5 loh8 khi3 hou7 i e5 chou-oan5 chai-iann2, to7 an2-ne chit8 e5 thoan5 chit8 e5."
        ],
        [
          "第三步：上尾e5彼咧學生愛ka7這個白話字寫ti7咧烏枋頂頭，嘛愛大聲ka7這個白話字字母e5聲音講hou7大家聽。",
          "Te7-sann pou7: siong7 boe2 e5 hit e5 hak8-seng ai3 ka7 chit e5 peh8-oe7-ji7 sia2 ti7 leh ou-pang teng2-thau5, ma7 ai3 toa7-siann ka7 chit e5 peh8-oe7-ji7 ji7-bu2 e5 siann-im kong2 hou7 tak8-ke thiann."
        ],
        [
          "第四步：比賽看叨一組傳了上緊嘛上正確。",
          "Te7-si3 pou7: pi2-sai3 khoann3 toh chit8 chou thoan5 liau2 siong7 kin2 ma7 siong7 cheng3-khak."
        ],
        [
          "1.活動e5功效：學生會曉聽、會曉講嘛會曉寫白話字。",
          "1. Oah8-tang7 e5 kong-hau7: hak8-seng e7-hiau2 thiann, e7-hiau2 kong2 ma7 e7-hiau2 sia2 peh8-oe7-ji7."
        ],
        [
          "2.注意e5代誌：",
          "2. Chu3-i3 e5 tai7-chi3:"
        ],
        [
          "第一：老師ti7咧進行這個活動進前，愛先chhoa7規班e5學生先複習一擺已經教過e5白話字。",
          "Te7-it: lau7-su ti7 leh chin3-heng5 chit e5 oah8-tang7 chin3-cheng5, ai3 seng chhoa7 kui pan e5 hak8-seng seng hok8-sip8 chit8 pai2 i2-keng ka3 koe3 e5 peh8-oe7-ji7."
        ],
        [
          "第二：活動ti7咧進行e5時陣，愛提醒所有e5學生傳聲音e5時陣儘量m7通hou7第三個人聽著。",
          "Te7-ji7: oah8-tang7 ti7 leh chin3-heng5 e5 si5-chun7, ai3 the5-chhenn2 sou2-u7 e5 hak8-seng thoan5 siann-im e5 si5-chun7 chin7-liong7 m7-thang hou7 te7-sann e5 lang5 thiann tioh8."
        ],
        [
          "第三：chia用翁仔e5目的是為著欲hou7學生感覺khah趣味。",
          "Te7-sann: chia iong7 ang-a2 e5 bok8-tek si7 ui7 tioh8 beh hou7 hak8-seng kam2-kak khah chhu3-bi7."
        ],
        [
          "3.使用e5好時機：學生學khah濟白話字e5時陣，會當當作複習，嘛會當當作考試來試看覓學生e5學習效果。",
          "3. Su2-iong7 e5 ho2 si5-ki: hak8-seng oh8 khah che7 peh8-oe7-ji7 e5 si5-chun7, e7-tang3 tong3-cho3 hok8-sip8, ma7 e7-tang3 tong3-cho3 kho2-chhi3 lai5 chhi3 khoann3 mai7 hak8-seng e5 hak8-sip8 hau7-ko2."
        ],
        [
          "（四）掀冊e5活動",
          "(Si3) Hian-chheh e5 oah8-tang7"
        ],
        [
          "1.活動e5目的：訓練學生敏感e5辨音能力佮認白話字的能力。",
          "1. Oah8-tang7 e5 bok8-tek: hun3-lian7 hak8-seng bin2-kam2 e5 pian7-im leng5-lek8 kap jin7 peh8-oe7-ji7 e5 leng5-lek8."
        ],
        [
          "2.活動e5時間：10分鐘。",
          "2. Oah8-tang7 e5 si5-kan: 10 hun-cheng."
        ],
        [
          "3.配合e5教具：字母冊、後壁有貼吸鐵e5白話字字卡。",
          "3. Phoe3-hap8 e5 kau3-khu7: ji7-bu2-chheh, au7-piah u7 tah khip-thih e5 peh8-oe7-ji7 ji7-kha2."
        ],
        [
          "4.課前e5準備：",
          "4. Kho3-cheng5 e5 chun2-pi7:"
        ],
        [
          "第一：ti7課餘e5時間，老師愛請每一個學生準備一本畫圖冊仔來學校，ka7畫圖冊仔ui3中央分做二份，一邊貼老師準備hou7大家e5白話字聲母，另外一邊貼白話字韻母。",
          "Te7-it: ti7 kho3-u5 e5 si5-kan, lau7-su ai3 chhiann2 mui2 chit8 e5 hak8-seng chun2-pi7 chit8 pun2 oe7-tou5 chheh-a2 lai5 hak8-hau7, ka7 oe7-tou5 chheh-a2 ui3 tiong-ng pun-cho3 nng7 hun7, chit8 pinn tah lau7-su chun2-pi7 hou7 tak8-ke e5 peh8-oe7-ji7 siann-bu2, leng7-goa7 chit8 pinn tah peh8-oe7-ji7 un7-bu2."
        ],
        [
          "第二：老師準備hou7學生e5白話字聲母佮白話字韻母e5材料盡量用無仝款e5色緻（親像白話字聲母e5紙用黃色；白話字韻母e5紙用綠色）。按呢e5設計方式會當hou7拄咧學白話字聲母佮韻母e5學生，增加in對白話字 e5熟識。",
          "Te7-ji7: lau7-su chun2-pi7 hou7 hak8-seng e5 peh8-oe7-ji7 siann-bu2 kap peh8-oe7-ji7 un7-bu2 e5 chai5-liau7 chin7-liong7 iong7 bo5 kang7-khoan2 e5 sek-ti3 (chhin-chhiunn7 peh8-oe7-ji7 siann-bu2 e5 choa2 iong7 ng5-sek; peh8-oe7-ji7 un7-bu2 e5 choa2 iong7 lek8-sek). An2-ne e5 siat-ke3 hong-sek e7-tang3 hou7 ti7 leh oh8 peh8-oe7-ji7 siann-bu2 kap un7-bu2 e5 hak8-seng, cheng-ka in tui3 peh8-oe7-ji7 e5 sek8-sai7."
        ],
        [
          "5.活動e5方式：個人e5方式佮分組e5方式攏會使。",
          "5. Oah8-tang7 e5 hong-sek: ko3-jin5 e5 hong-sek kap hun-chou e5 hong-sek long2 e7-sai2."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：老師用字母卡先ka7進前教過e5白話字複習一擺，幫助學生回想記ti7咧腦海中e5白話字。",
          "Te7-it pou7: lau7-su iong7 ji7-bu2-kha2 seng ka7 chin3-cheng5 ka3 koe3 e5 peh8-oe7-ji7 hok8-sip8 chit8 pai2, pang-chou7 hak8-seng hoe5-siong2 ki3 ti7 leh nau2-hai2 tiong e5 peh8-oe7-ji7."
        ],
        [
          "第二步：老師chhoa7所有e5學生ka7畫圖冊仔內底e5字母閣讀一擺。",
          "Te7-ji7 pou7: lau7-su chhoa7 sou2-u7 e5 hak8-seng ka7 oe7-tou5 chheh-a2 lai7-te2 e5 ji7-bu2 koh thak8 chit8 pai2."
        ],
        [
          "第三步：老師講一個字母，學生愛ka7家己e5畫圖冊仔掀到老師講e5彼個字母遐。",
          "Te7-sann pou7: lau7-su kong2 chit8 e5 ji7-bu2, hak8-seng ai3 ka7 ka-ti7 e5 oe7-tou5 chheh-a2 hian kau3 lau7-su kong2 e5 hit e5 ji7-bu2 hia."
        ],
        [
          "第四步：比賽看叨一個學生上緊、上正確，嘛會當比賽看叨一組e5動作上緊、上正確。",
          "Te7-si3 pou7: pi2-sai3 khoann3 toh chit8 e5 hak8-seng siong7 kin2, siong7 cheng3-khak, ma7 e7-tang3 pi2-sai3 khoann3 toh chit8 chou e5 tong7-chok siong7 kin2, siong7 cheng3-khak."
        ],
        [
          "7.活動e5功效：學生會曉做白話字字母佮聲音e5連結。",
          "7. Oah8-tang7 e5 kong-hau7: hak8-seng e7-hiau2 cho3 peh8-oe7-ji7 ji7-bu2 kap siann-im e5 lian5-kiat."
        ],
        [
          "8.注意e5代誌：",
          "8. Chu3-i3 e5 tai7-chi3:"
        ],
        [
          "第一：老師ti7咧上課進前，愛先檢查學生e5畫圖冊仔是m7是攏做著啊，是m7是有貼倒反，抑是貼無著e5所在 。",
          "Te7-it: lau7-su ti7 leh siong7-kho3 chin3-cheng5, ai3 seng kiam2-cha hak8-seng e5 oe7-tou5 chheh-a2 si7 m7 si7 long2 cho3 tioh8 a, si7 m7 si7 u7 tah to3-peng2, iah si7 tah bo5 tioh8 e5 sou2-chai7."
        ],
        [
          "第二：老師愛確定規班e5學生攏聽有老師愛in做啥物e5時陣，才會當hou7學生做分組e5比賽。",
          "Te7-ji7: lau7-su ai3 khak-teng7 kui pan e5 hak8-seng long2 thiann u7 lau7-su ai3 in cho3 siann2-mih e5 si5-chun7, chiah e7-tang3 hou7 hak8-seng cho3 hun-chou e5 pi2-sai3."
        ],
        [
          "9.使用e5好時機：學生對白話字e5聲母佮母音攏真熟識e5時陣，當作複習來用。",
          "9. Su2-iong7 e5 ho2 si5-ki: hak8-seng tui3 peh8-oe7-ji7 e5 siann-bu2 kap bu2-im long2 chin sek8-sai7 e5 si5-chun7, tong3-cho3 hok8-sip8 lai5 iong7."
        ],
        [
          "（五）跳箍仔e5活動。",
          "(Gou7) Thiau3 khou-a2 e5 oah8-tang7."
        ],
        [
          "1.活動e5目的：增加學生講白話字的能力。",
          "1. Oah8-tang7 e5 bok8-tek: cheng-ka hak8-seng kong2 peh8-oe7-ji7 e5 leng5-lek8."
        ],
        [
          "2.活動e5時間：10分鐘。",
          "2. Oah8-tang7 e5 si5-kan: 10 hun-cheng."
        ],
        [
          "3.配合e5教具：後壁有貼吸鐵e5白話字字卡。",
          "3. Phoe3-hap8 e5 kau3-khu7: au7-piah u7 tah khip-thih e5 peh8-oe7-ji7 ji7-kha2."
        ],
        [
          "4.課前e5準備：",
          "4. Kho3-cheng5 e5 chun2-pi7:"
        ],
        [
          "第一：上課進前愛學生先ka7桌仔徙去後壁，留一個空間會當進行這個活動。",
          "Te7-it: siong7-kho3 chin3-cheng5 ai3 hak8-seng seng ka7 toh-a2 soa2 khi3 au7-piah, lau5 chit8 e5 khong-kan e7-tang3 chin3-heng5 chit e5 oah8-tang7."
        ],
        [
          "第二：用粉筆ti7咧塗跤畫幾個圓箍仔。",
          "Te7-ji7: iong7 hun2-pit ti7 leh thou5-kha oe7 kui2 e5 inn5-khou-a2."
        ],
        [
          "第三：老師先ka7今仔日欲教e5白話字字卡貼佇咧烏枋頂頭。",
          "Te7-sann: lau7-su seng ka7 kin-a2-jit8 beh ka3 e5 peh8-oe7-ji7 ji7-kha2 tah ti7 leh ou-pang teng2-thau5."
        ],
        [
          "5.活動e5方式：分組e5方式。",
          "5. Oah8-tang7 e5 hong-sek: hun-chou e5 hong-sek."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：老師先簡單介紹今仔日欲教e5白話字字母。",
          "Te7-it pou7: lau7-su seng kan2-tan kai3-siau7 kin-a2-jit8 beh ka3 e5 peh8-oe7-ji7 ji7-bu2."
        ],
        [
          "第二步：老師ka7白話字字卡囥ti7咧塗跤e5圓箍仔內底。",
          "Te7-ji7 pou7: lau7-su ka7 peh8-oe7-ji7 ji7-kha2 khng3 ti7 leh thou5-kha e5 inn5-khou-a2 lai7-te2."
        ],
        [
          "第三步：老師講一個字母，出來e5學生聽著老師講e5字母了後，愛跳去彼個字母e5所在，學生跳入去圓箍仔了後，愛做伙講出彼個圓箍仔代表e5字母。",
          "Te7-sann pou7: lau7-su kong2 chit8 e5 ji7-bu2, chhut--lai5 e5 hak8-seng thiann tioh8 lau7-su kong2 e5 ji7-bu2 liau2-au7, ai3 thiau3 khi3 hit e5 ji7-bu2 e5 sou2-chai7, hak8-seng thiau3 jip8 khi3 inn5-khou-a2 liau2-au7, ai3 cho3-hoe2 kong2 chhut hit e5 inn5-khou-a2 tai7-piau2 e5 ji7-bu2."
        ],
        [
          "7.活動e5功效：學生會曉做白話字字母佮聲音e5連結。",
          "7. Oah8-tang7 e5 kong-hau7: hak8-seng e7-hiau2 cho3 peh8-oe7-ji7 ji7-bu2 kap siann-im e5 lian5-kiat."
        ],
        [
          "8.注意e5代誌：",
          "8. Chu3-i3 e5 tai7-chi3:"
        ],
        [
          "第一：這個活動雖然是用分組e5方式進行，m7過老師抑是愛注意每一個學生e5反應，按呢才會當確定每一個學生攏ka7今仔日教e5白話字學會曉啊。",
          "Te7-it: chit e5 oah8-tang7 sui-jian5 si7 iong7 hun-chou e5 hong-sek chin3-heng5, m7-koh lau7-su iah8 si7 ai3 chu3-i3 mui2 chit8 e5 hak8-seng e5 hoan2-eng3, an2-ne chiah e7-tang3 khak-teng7 mui2 chit8 e5 hak8-seng long2 ka7 kin-a2-jit8 ka3 e5 peh8-oe7-ji7 oh8 e7-hiau2 a."
        ],
        [
          "第二：因為這個活動學生會當跳來跳去，所以愛注意毋通hou7學生亂傱，才[勿+會]受傷。",
          "Te7-ji7: in-ui7 chit e5 oah8-tang7 hak8-seng e7-tang3 thiau3 lai5 thiau3 khi3, sou2-i2 ai3 chu3-i3 m7-thang hou7 hak8-seng loan7 chong5, chiah be7 siu7-siong."
        ],
        [
          "9.使用e5好時機：教新e5白話字e5時陣，抑是複習e5時陣。",
          "9. Su2-iong7 e5 ho2 si5-ki: ka3 sin e5 peh8-oe7-ji7 e5 si5-chun7, iah si7 hok8-sip8 e5 si5-chun7."
        ],
        [
          "（六）箍圓箍仔e5活動",
          "(Lak8) Khou inn5-khou-a2 e5 oah8-tang7"
        ],
        [
          "1.活動e5目的：訓練學生分辨有束喉音抑是無束喉音。",
          "1. Oah8-tang7 e5 bok8-tek: hun3-lian7 hak8-seng hun-pian7 u7 sok-au5-im iah si7 bo5 sok-au5-im."
        ],
        [
          "2.活動e5時間：十分鐘。",
          "2. Oah8-tang7 e5 si5-kan: chap8 hun-cheng."
        ],
        [
          "3.配合e5教具：後壁有貼吸鐵e5白話字字卡、圖卡。",
          "3. Phoe3-hap8 e5 kau3-khu7: au7-piah u7 tah khip-thih e5 peh8-oe7-ji7 ji7-kha2, tou5-kha2."
        ],
        [
          "4.課前e5準備：",
          "4. Kho3-cheng5 e5 chun2-pi7:"
        ],
        [
          "第一：老師準備幾個仔有束喉音、無束喉音e5白話字。",
          "Te7-it: lau7-su chun2-pi7 kui2-e5-a2 u7 sok-au5-im, bo5 sok-au5-im e5 peh8-oe7-ji7."
        ],
        [
          "第二：老師ka7有束喉音、無束喉音e5白話字寫ti7白紙頂頭，準備欲hou7規班e5人一人一份，當作考試。",
          "Te7-ji7: lau7-su ka7 u7 sok-au5-im, bo5 sok-au5-im e5 peh8-oe7-ji7 sia2 ti7 peh8-choa2 teng2-thau5, chun2-pi7 beh hou7 kui pan e5 lang5 chit8 lang5 chit8 hun7, tong3-cho3 kho2-chhi3."
        ],
        [
          "5.活動e5方式：個人e5方式佮分組e5方式攏會使。",
          "5. Oah8-tang7 e5 hong-sek: ko3-jin5 e5 hong-sek kap hun-chou e5 hong-sek long2 e7-sai2."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：先ka7有束喉音佮無束喉音e5白話字做一個簡單e5介紹。",
          "Te7-it pou7: seng ka7 u7 sok-au5-im kap bo5 sok-au5-im e5 peh8-oe7-ji7 cho3 chit8 e5 kan2-tan e5 kai3-siau7."
        ],
        [
          "第二步：ka7規個烏枋分一半，烏枋e5正爿囥有束喉音e5白話字嘛有無束喉音e5白話字；烏枋e5倒爿囥e5白話字攏ka7正爿e5仝款，有束喉音e5白話字嘛有無束喉音e5白話字。",
          "Te7-ji7 pou7: ka7 kui e5 ou-pang hun chit8-poann3, ou-pang e5 chiann3-peng5 khng3 u7 sok-au5-im e5 peh8-oe7-ji7 ma7 u7 bo5 sok-au5-im e5 peh8-oe7-ji7；ou-pang e5 to3-peng5 khng3 e5 peh8-oe7-ji7 long2 ka7 chiann3-peng5 e5 kang7-khoan2, u7 sok-au5-im e5 peh8-oe7-ji7 ma7 u7 bo5 sok-au5-im e5 peh8-oe7-ji7."
        ],
        [
          "第三步：ka7所有今仔日教過e5白話字隨在囥ti7咧烏枋頂頭。",
          "Te7-sann pou7: ka7 sou2-u7 kin-a2-jit8 ka3 koe3 e5 peh8-oe7-ji7 sui5-chai7 khng3 ti7 leh ou-pang teng2-thau5."
        ],
        [
          "第四步：ka7規班分做二大組，每擺叫每組e5一個學生來頭前，老師講一個音，in二個就愛找烏枋頂頭e5白話字，看叨一個字佮老師講出來e5聲音仝款，就ka7彼個白話字箍起來。",
          "Te7-si3 pou7: ka7 kui pan pun-cho3 nng7 toa7-chou, mui2 pai2 kio3 mui2 chou e5 chit8 e5 hak8-seng lai5 thau5-cheng5, lau7-su kong2 chit8 e5 im, in nng7 e5 to7 ai3 chhoe7 ou-pang teng2-thau5 e5 peh8-oe7-ji7, khoann3 toh chit8 e5 ji7 kap lau7-su kong2--chhut-lai5 e5 siann-im kang7-khoan2, to7 ka7 hit e5 peh8-oe7-ji7 khou--khi2-lai5."
        ],
        [
          "第五步：比賽看叨一個學生上緊、上正確。",
          "Te7-gou7 pou7: pi2-sai3 khoann3 toh chit8 e5 hak8-seng siong7 kin2, siong7 cheng3-khak."
        ],
        [
          "第六步：分組e5方式進行了後，老師就ka7準備e5考試紙分落去hou7每一個學生，用佮分組仝款e5方式來做個人e5練習。",
          "Te7-lak8 pou7: hun-chou e5 hong-sek chin3-heng5 liau2-au7, lau7-su to7 ka7 chun2-pi7 e5 kho2-chhi3-choa2 hun loh8 khi3 hou7 mui2 chit8 e5 hak8-seng, iong7 kap hun-chou kang7-khoan2 e5 hong-sek lai5 cho3 ko3-jin5 e5 lian7-sip8."
        ],
        [
          "7.活動e5功效：學生會曉做白話字字母佮聲音e5連結。",
          "7. Oah8-tang7 e5 kong-hau7: hak8-seng e7-hiau2 cho3 peh8-oe7-ji7 ji7-bu2 kap siann-im e5 lian5-kiat."
        ],
        [
          "8.注意e5代誌：",
          "8. Chu3-i3 e5 tai7-chi3:"
        ],
        [
          "第一：白話字束喉音這個部分因為khah歹分，所以老師愛用圖卡來幫助教學，嘛愛用khah濟時間來ka7學生做複習e5動作。",
          "Te7-it: peh8-oe7-ji7 sok-au5-im chit e5 pou7-hun7 in-ui7 khah phainn2 hun, sou2-i2 lau7-su ai3 iong7 tou5-kha2 lai5 pang-chou7 ka3-hak8, ma7 ai3 iong7 khah che7 si5-kan lai5 ka7 hak8-seng cho3 hok8-sip8 e5 tong7-chok."
        ],
        [
          "第二：ka7學生講個人e5練習是欲當作考試，按呢學生khah[勿+會]緊張。",
          "Te7-ji7: mai3 ka7 hak8-seng kong2 ko3-jin5 e5 lian7-sip8 si7 beh tong3-cho3 kho2-chhi3, an2-ne hak8-seng khah be7 kin2-tiunn.."
        ],
        [
          "9.使用e5好時機：複習抑是考試e5時陣。",
          "9. Su2-iong7 e5 ho2 si5-ki: hok8-sip8 iah si7 kho2-chhi3 e5 si5-chun7."
        ],
        [
          "（七）輕聲細說e5活動",
          "(Chhit) Khin-siann se3-soeh e5 oah8-tang7"
        ],
        [
          "1.活動e5目的：訓練學生辨音能力。",
          "1. Oah8-tang7 e5 bok8-tek: hun3-lian7 hak8-seng pian7-im leng5-lek8."
        ],
        [
          "2.活動e5時間：十分鐘。",
          "2. Oah8-tang7 e5 si5-kan: chap8 hun-cheng."
        ],
        [
          "3.配合e5教具：後壁有貼吸鐵e5白話字字卡、圖卡。",
          "3. Phoe3-hap8 e5 kau3-khu7: au7-piah u7 tah khip-thih e5 peh8-oe7-ji7 ji7-kha2, tou5-kha2."
        ],
        [
          "4.課前e5準備：",
          "4. Kho3-cheng5 e5 chun2-pi7:"
        ],
        [
          "第一：老師先ka7今仔日欲教e5白話字字卡佮會當配合e5圖卡貼拄咧烏枋頂頭。",
          "Te7-it: lau7-su seng ka7 kin-a2-jit8 beh ka3 e5 peh8-oe7-ji7 ji7-kha2 kap e7-tang3 phoe3-hap8 e5 tou5-kha2 tah ti7 leh ou-pang teng2-thau5."
        ],
        [
          "5.活動e5方式：分組e5方式。",
          "5. Oah8-tang7 e5 hong-sek: hun-chou e5 hong-sek."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：老師先解釋這個活動e5進行方式，ka7教過e5白話字複習一擺。",
          "Te7-it pou7: lau7-su seng kai2-soeh chit e5 oah8-tang7 e5 chin3-heng5 hong-sek, ka7 ka3 koe3 e5 peh8-oe7-ji7 hok8-sip8 chit8 pai2."
        ],
        [
          "第二步：老師提一張字卡來念，m7過出聲，先hou7學生臆看覓，看in臆會著抑是臆[勿+會]著老師是ti7咧講叨一個音。",
          "Te7-ji7 pou7: lau7-su theh8 chit8 tiunn ji7-kha2 lai5 liam7, m7-koh mai3 chhut-siann, seng hou7 hak8-seng ioh khoann3 mai7, khoann3 in ioh e7 tioh8 iah si7 ioh be7 tioh8 lau7-su si7 ti7 leh kong2 toh chit8 e5 im."
        ],
        [
          "第三步：等每一個學生攏了解這擺e5活動，就會當分組進行比賽。",
          "Te7-sann pou7: tan2 mui2 chit8 e5 hak8-seng long2 liau2-kai2 chit pai2 e5 oah8-tang7, to7 e7-tang3  hun-chou chin3-heng5 pi2-sai3."
        ],
        [
          "第四步：比賽e5方式佮傳聲音e5活動仝款，主要是欲看叨一組傳了上緊嘛上正確。",
          "Te7-si3 pou7: pi2-sai3 e5 hong-sek kap thoan5 siann-im e5 oah8-tang7 kang7-khoan2, chu2-iau3 si7 beh khoann3 toh chit8 chou thoan5 liau2 siong7 kin2 ma7 siong7 cheng3-khak."
        ],
        [
          "7.活動e5功效：學生會曉分辨白話字正確發音e5所在、會曉講嘛會曉寫白話字。",
          "7. Oah8-tang7 e5 kong-hau7: hak8-seng e7-hiau2 hun-pian7 peh8-oe7-ji7 cheng3-khak hoat-im e5 sou2-chai7, e7-hiau2 kong2 ma7 e7-hiau2 sia2 peh8-oe7-ji7."
        ],
        [
          "8.注意e5代誌：",
          "8. Chu3-i3 e5 tai7-chi3:"
        ],
        [
          "第一：老師注意喙形愛愈大愈好，按呢khah會當引起學生e5注意。",
          "Te7-it: lau7-su chu3-i3 chhui3-heng5 ai3 ju2 toa7 ju2 ho2, an2-ne khah e7-tang3 in2-khi2 hak8-seng e5 chu3-i3."
        ],
        [
          "第二：老師愛ka7學生講這個活動[勿+會]當講出聲，所以規班愛khah恬、khah注意別人e5喙形。",
          "Te7-ji7: lau7-su ai3 ka7 hak8-seng kong2 chit e5 oah8-tang7 be7-tang3 kong2 chhut-siann, sou2-i2 kui pan ai3 khah tiam7, khah chu3-i3 pat8-lang5 e5 chhui3-heng5."
        ],
        [
          "9.使用e5好時機：學生對白話字足熟識了後，會當用這個活動來複習，加深學生對白話字e5印象。",
          "9. Su2-iong7 e5 ho2 si5-ki: hak8-seng tui3 peh8-oe7-ji7 chiok sek8-sai7 liau2-au7, e7-tang3 iong7 chit e5 oah8-tang7 lai5 hok8-sip8, ka-chhim hak8-seng tui3 peh8-oe7-ji7 e5 in3-siong2."
        ],
        [
          "（八）寫字e5活動",
          "(Peh) Sia2-ji7 e5 oah8-tang7"
        ],
        [
          "1.活動e5目的：練習寫白話字e5字母，確定學生會曉認白話字。",
          "1. Oah8-tang7 e5 bok8-tek: lian7-sip8 sia2 peh8-oe7-ji7 e5 ji7-bu2, khak-teng7 hak8-seng e7-hiau2 jin7 peh8-oe7-ji7."
        ],
        [
          "2.活動e5時間：十分鐘。",
          "2. Oah8-tang7 e5 si5-kan: chap8 hun-cheng."
        ],
        [
          "3.配合e5教具：圖卡。",
          "3. Phoe3-hap8 e5 kau3-khu7: tou5-kha2."
        ],
        [
          "4.課前e5準備：m7免。",
          "4. Kho3-cheng5 e5 chun2-pi7: m7 bian2."
        ],
        [
          "5.活動e5方式：分組e5方式。",
          "5. Oah8-tang7 e5 hong-sek: hun-chou e5 hong-sek."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：老師ka7圖卡貼ti7咧烏枋頂頭，按呢會當幫助學生去做聲音佮圖卡e5連結。",
          "Te7-it pou7: lau7-su ka7 tou5-kha2 tah ti7 leh ou-pang teng2-thau5, an2-ne e7-tang3 pang-chou7 hak8-seng khi3 cho3 siann-im kap tou5-kha2 e5 lian5-kiat."
        ],
        [
          "第二步：分組比賽，一擺一組派一個學生出來寫老師講出來e5白話字。",
          "Te7-ji7 pou7: hun-chou pi2-sai3, chit8 pai2 chit8 chou phai3 chit8 e5 hak8-seng chhut lai5 sia2 lau7-su kong2--chhut-lai5 e5 peh8-oe7-ji7."
        ],
        [
          "第三步：評分e5標準是，寫出來e5字正確e5著一分、速度緊e5著一分、寫了sui2 e5嘛著一分；m7過若是寫了無正確，就算寫了就緊、就sui2嘛攏無分。",
          "Te7-sann pou7: pheng5-hun e5 piau-chun2 si7, sia2--chhut-lai5 e5 ji7 cheng3-khak e5 tioh8 chit8 hun, sok-tou7 kin2 e5 tioh8 chit8 hun, sia2 liau2 sui2 e5 ma7 tioh8 chit8 hun; m7-koh na7 si7 sia2 liau2 bo5 cheng3-khak, to7 sng3 sia2 liau2 to7 kin2, to7 sui2 ma7 long2 bo5 hun."
        ],
        [
          "7.活動e5功效：會當hou7學生練習看覓，hou7 in知影家己是m7是已經ka7老師教過e5白話字學了真好啊。",
          "7. Oah8-tang7 e5 kong-hau7: e7-tang3 hou7 hak8-seng lian7-sip8 khoann3 mai7, hou7 in chai-iann2 ka-ti7 si7 m7 si7 i2-keng ka7 lau7-su ka3 koe3 e5 peh8-oe7-ji7 oh8 liau2 chin ho2 a."
        ],
        [
          "8.注意e5代誌：若是這擺無法度hou7每一個學生攏有機會到烏枋遐練習，老師上好愛ti7後一擺上課e5時陣hou7彼幾個無練習著e5學生寫看覓。",
          "8. Chu3-i3 e5  tai7-chi3: na7 si7 chit pai2 bo5 hoat-tou7 hou7 mui2 chit8 e5 hak8-seng long2 u7 ki-hoe7 kau3 ou-pang hia lian7-sip8, lau7-su siong7 ho2 ai3 ti7 au7 chit8 pai2 siong7-kho3 e5 si5-chun7 hou7 hit kui2 e5 bo5 lian7-sip8 tioh8 e5 hak8-seng sia2 khoann3 mai7."
        ],
        [
          "9.使用e5好時機：課程ti7咧進行e5時陣。",
          "9. Su2-iong7 e5 ho2 si5-ki: kho3-theng5 ti7 leh chin3-heng5 e5 si5-chun7."
        ],
        [
          "（九）夯牌仔e5活動。",
          "(Kau2) Gia5 pai5-a2 e5 oah8-tang7."
        ],
        [
          "1.活動e5目的：學生會當熟識白話字，嘛會曉講白話字。",
          "1. Oah8-tang7 e5 bok8-tek: hak8-seng e7-tang3 sek8-sai7 peh8-oe7-ji7, ma7 e7-hiau2 kong2 peh8-oe7-ji7."
        ],
        [
          "2.活動e5時間：十分鐘。",
          "2. Oah8-tang7 e5 si5-kan: chap8 hun-cheng."
        ],
        [
          "3.配合e5教具：牌仔、字卡。",
          "3. Phoe3-hap8 e5 kau3-khu7: pai5-a2, ji7-kha2."
        ],
        [
          "4.課前e5準備：老師ka7這擺欲教e5白話字字卡貼ti7咧牌仔頂頭。",
          "4. Kho3-cheng5 e5 chun2-pi7: lau7-su ka7 chit pai2 beh ka3 e5 peh8-oe7-ji7 ji7-kha2 tah ti7 leh pai5-a2 teng2-thau5."
        ],
        [
          "5.活動e5方式：分組e5方式。",
          "5. Oah8-tang7 e5 hong-sek: hun-chou e5 hong-sek."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：請一組e5學生來台前，hou7 in看老師準備e5字卡牌仔有叨幾e5字。",
          "Te7-it pou7: chhiann2 chit8 chou e5 hak8-seng lai5 tai5-cheng5, hou7 in khoann3 lau7-su chun2-pi7 e5 ji7-kha2 pai5-a2 u7 toh kui2 e5 ji7."
        ],
        [
          "第二步：老師ka7字母牌仔分hou7上台e5學生，每一個人一支牌仔，m7 過[勿+會]當看著家己e5牌仔。",
          "Te7-ji7 pou7: lau7-su ka7 ji7-bu2 pai5-a2 pun hou7 chiunn7-tai5 e5 hak8-seng, mui2 chit8 e5 lang5 chit8 ki pai5-a2 , m7-koh be7-tang3 khoann3 tioh8 ka-ti7 e5 pai5-a2."
        ],
        [
          "第三步：學生ka7字母牌仔用雙手夯ti7咧頭殼頂懸，臆看覓家己頭殼頂懸e5彼一張字母卡是啥物，臆著才會當轉去家己e5椅仔頂坐，上慢臆著e5彼咧學生愛表演節目hou7大家欣賞。",
          "Te7-sann pou7: hak8-seng ka7 ji7-bu2 pai5-a2 iong7 siang-chhiu2 gia5 ti7 leh thau5-khak teng2-koan5, ioh khoann3 mai7 ka-ti7 thau5-khak teng2-koan5 e5 hit chit8 tiunn ji7-bu2-kha2 si7 siann2-mih, ioh tioh8 chiah e7-tang3 tng2 khi3 ka-ti7 e5 i2-a2 teng2 che7, siong7 ban7 ioh tioh8 e5 hit e5 hak8-seng ai3 piau2-ian2 chiat-bok8 hou7 tak8-ke him-siong2."
        ],
        [
          "7.活動e5功效：老師會當了解學生是m7是已經ka7教過e5白話字記了足熟啊。",
          "7. Oah8-tang7 e5 kong-hau7: lau7-su e7-tang3 liau2-kai2 hak8-seng si7 m7 si7 i2-keng ka7 ka3 koe3 e5 peh8-oe7-ji7 ki3 liau2 chiok sek8 a."
        ],
        [
          "8.注意e5代誌：",
          "8. Chu3-i3 e5 tai7-chi3:"
        ],
        [
          "第一：字母牌仔m7免做足大支，因為若是siunn重，學生會夯[勿+會]起來。",
          "Te7-it: ji7-bu2 pai5-a2 m7 bian2 cho3 chiok toa7-ki, in-ui7 na7 si7 siunn tang7, hak8-seng e7 gia5 be7 khi2--lai5."
        ],
        [
          "9.使用e5好時機：課程ti7咧進行e5時陣，抑是複習e5時陣。",
          "9. Su2-iong7 e5 ho2 si5-ki: kho3-theng5 ti7 leh chin3-heng5 e5 si5-chun7, iah si7 hok8-sip8 e5 si5-chun7."
        ],
        [
          "（十）啥人回應上緊e5活動",
          "(Chap8) Siann2-lang5 hoe5-eng3 siong7 kin2 e5 oah8-tang7"
        ],
        [
          "1.活動e5目的：訓練學生會當用khah緊e5速度講白話字。",
          "1. Oah8-tang7 e5 bok8-tek: hun3-lian7 hak8-seng e7-tang3 iong7 khah kin2 e5 sok-tou7 kong2 peh8-oe7-ji7."
        ],
        [
          "2.活動e5時間：十分鐘。",
          "2. Oah8-tang7 e5 si5-kan: chap8 hun-cheng."
        ],
        [
          "3.配合e5教具：球、字卡、圖卡。",
          "3. Phoe3-hap8 e5 kau3-khu7: kiu5, ji7-kha2, tou5-kha2."
        ],
        [
          "4.課前e5準備：",
          "4. Kho3-cheng5 e5 chun2-pi7:"
        ],
        [
          "第一：老師ka7白話字e5字卡佮圖卡黏做伙。",
          "Te7-it: lau7-su ka7 peh8-oe7-ji7 e5 ji7-kha2 kap tou5-kha2 liam5 cho3-hoe2."
        ],
        [
          "第二：老師ka7準備好e5字卡貼ti7咧學生e5胸前。",
          "Te7-ji7: lau7-su ka7 chun2-pi7 ho2 e5 ji7-kha2 tah ti7 leh hak8-seng e5 heng-cheng5."
        ],
        [
          "5.活動e5方式：個人e5方式。",
          "5. Oah8-tang7 e5 hong-sek: ko3-jin5 e5 hong-sek."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：老師ti7咧每一個學生e5胸前貼一張有字卡佮圖卡e5道具。",
          "Te7-it pou7: lau7-su ti7 leh mui2 chit8 e5 hak8-seng e5 heng-cheng5 tah chit8 tiunn u7 ji7-kha2 kap tou5-kha2 e5 to7-khu7."
        ],
        [
          "第二步：規班圍成一個圓箍仔，ui3其中e5一個學生遐傳球。",
          "Te7-ji7 pou7: kui pan ui5 seng5 chit8 e5 inn5-khou-a2, ui3 ki5-tiong e5 chit8 e5 hak8-seng hia thoan5-kiu5."
        ],
        [
          "第三步：傳球e5時陣，愛先喝一聲家己胸前e5白話字，才閣喝另外一個人胸前e5白話字，若是聽著家己胸前e5白話字hou7人喝著e5時陣，就愛趕緊走出來接球，然後才閣用仝款e5方式進行。",
          "Te7-sann pou7: thoan5-kiu5 e5 si5-chun7, ai3 seng hoah chit8 siann ka-ti7 heng-cheng5 e5 peh8-oe7-ji7, chiah koh hoah leng7-goa7 chit8 e5 lang5 heng-cheng5 e5 peh8-oe7-ji7, na7 si7 thiann tioh8 ka-ti7 heng-cheng5 e5 peh8-oe7-ji7 hou7 lang5 hoah tioh8 e5 si5-chun7, to7 ai3 koann2-kin2 chau2 chhut lai5 chiap-kiu5, jian5-au7 chiah koh iong7 kang7-khoan2 e5 hong-sek chin3-heng5."
        ],
        [
          "7.活動e5功效：這個活動會當增加學生練習講白話字e5機會，嘛會當趁這個機會閣ka7學生做一擺白話字e5複習。",
          "7. Oah8-tang7 e5 kong-hau7: chit e5 oah8-tang7 e7-tang3 cheng-ka hak8-seng lian7-sip8 kong2 peh8-oe7-ji7 e5 ki-hoe7, ma7 e7-tang3 than3 chit e5 ki-hoe7 koh ka7 hak8-seng cho3 chit8 pai2 peh8-oe7-ji7 e5 hok8-sip8."
        ],
        [
          "8. 注意e5代誌：",
          "8. Chu3-i3 e5 tai7-chi3:"
        ],
        [
          "第一：老師愛提醒規班學生擲球e5時陣，愛注意毋通相大力，才[勿+會]危險。",
          "Te7-it: lau7-su ai3 the5-chhenn2 kui pan hak8-seng tan3-kiu5 e5 si5-chun7, ai3 chu3-i3 m7-thang siunn toa7-lat8, chiah be7 gui5-hiam2."
        ],
        [
          "第二：這個活動因為khah動態，所以愛注意學生e5規矩，毋通相大聲，會吵著別人。",
          "Te7-ji7: chit e5 oah8-tang7 in-ui7 khah tong7-thai7, sou2-i2 ai3 chu3-i3 hak8-seng e5 kui-ki2, m7-thang siunn toa7-siann, e7 chha2 tioh8 pat8-lang5."
        ],
        [
          "9.使用e5好時機：學生已經學真濟白話字e5時陣。",
          "9. Su2-iong7 e5 ho2 si5-ki: hak8-seng i2-keng oh8 chin che7 peh8-oe7-ji7 e5 si5-chun7."
        ],
        [
          "（十一）接觸e5活動",
          "(Chap8-it) Chiap-chhiok e5 oah8-tang7"
        ],
        [
          "1.活動e5目的：熟識白話字e5字母。",
          "1. Oah8-tang7 e5 bok8-tek: sek8-sai7 peh8-oe7-ji7 e5 ji7-bu2."
        ],
        [
          "2.活動e5時間：五到十分鐘。",
          "2. Oah8-tang7 e5 si5-kan: gou7 kau3 chap8 hun-cheng."
        ],
        [
          "3.配合e5教具：蠓捽仔、後壁有貼吸鐵e5白話字字卡、圖卡。",
          "3. Phoe3-hap8 e5 kau3-khu7: bang2-sut-a2, au7-piah u7 tah khip-thih e5 peh8-oe7-ji7 ji7-kha2, tou5-kha2."
        ],
        [
          "4.課前e5準備：規班分做二組。",
          "4. Kho3-cheng5 e5 chun2-pi7: kui pan pun-cho3 nng7 chou."
        ],
        [
          "5.活動e5方式：分組e5方式。",
          "5. Oah8-tang7 e5 hong-sek: hun-chou e5 hong-sek."
        ],
        [
          "6.活動e5步數：",
          "6. Oah8-tang7 e5 pou7-sou3:"
        ],
        [
          "第一步：老師ka7字卡貼ti7咧烏枋頂頭，每一擺ti7每一組請一位學生出來進行這個活動。",
          "Te7-it pou7: lau7-su ka7 ji7-kha2 tah ti7 leh ou-pang teng2-thau5, mui2 chit8 pai2 ti7 mui2 chit8 chou chhiann2 chit8 ui7 hak8-seng chhut--lai5 chin3-heng5 chit e5 oah8-tang7."
        ],
        [
          "第二步：出來e5每一位學生，一人提一支蠓捽仔。",
          "Te7-ji7 pou7: chhut--lai5 e5 mui2 chit8 ui7 hak8-seng, chit8 lang5 theh8 chit8 ki bang2-sut-a2."
        ],
        [
          "第三步：老師若是講p，in二個就愛緊去拍p e5彼張字卡，看誰e5速度khah緊，先拍著字卡e5彼個學生，會當為in彼組提著一分。",
          "Te7-sann pou7: lau7-su na7 si7 kong2 p, in nng7 e5 to7 ai3 kin2 khi3 phah p e5 hit tiunn ji7-kha2, khoann3 siang2 e5 sok-tou7 khah kin2, seng phah tioh8 ji7-kha2 e5 hit e5 hak8-seng, e7-tang3 ui7 in hit chou theh8 tioh8 chit8 hun."
        ],
        [
          "7.活動e5功效：老師會當試看覓學生是m7是真正熟識白話字。",
          "7. Oah8-tang7 e5 kong-hau7: lau7-su e7-tang3 chhi3 khoann3 mai7 hak8-seng si7 m7 si7 chin-chiann3 sek8-sai7 peh8-oe7-ji7."
        ],
        [
          "8.注意e5代誌：",
          "8. Chu3-i3 e5 tai7-chi3:"
        ],
        [
          "老師愛注意蠓捽仔是欲提來做教具e5，所以m7通hou7學生提去拍人，抑是提去拍蠓。",
          "Lau7-su ai3 chu3-i3 bang2-sut-a2 si7 beh theh8 lai5 cho3 kau3-khu7 e5, sou2-i2 m7-thang hou7 hak8-seng theh8 khi3 phah lang5, iah si7 theh8 khi3 phah bang2."
        ],
        [
          "9.使用e5好時機：拄才開始學白話字e5時陣，抑是複習e5時陣。",
          "9. Su2-iong7 e5 ho2 si5-ki: Tu2-chiah khai-si2 oh8 peh8-oe7-ji7 e5 si5-chun7, iah si7 hok8-sip8 e5 si5-chun7."
        ],
        [
          "老師ti7咧教學e5時陣應該注意e5代誌：",
          "Lau7-su ti7 leh ka3-hak8 e5 si5-chun7 eng3-kai chu3-i3 e5 tai7-chi3:"
        ],
        [
          "（一）每一種活動e5時間上好m7通相久，按呢學生會感覺無趣味。而且老師若是發現有一種活動e5效果抑是學生e5反應無好e5時陣，就m7好閣再使用落去。",
          "(It) Mui2 chit8 chiong2 oah8-tang7 e5 si5-kan siong7 ho2 m7-thang siunn ku2, an2-ne hak8-seng e7 kam2-kak bo5 chhu3-bi7. ji5-chhiann2 lau7-su na7 si7 hoat-hian7 u7 chit8 chiong2 oah8-tang7 e5 hau7-ko2 iah si7 hak8-seng e5 hoan2-eng3 bo5 ho2 e5 si5-chun7, to7 m7 ho2 koh-chai3 su2-iong7--loh8-khi3."
        ],
        [
          "（二）老師ti7咧教學e5時陣一定愛了解學生e5學習興趣是ti7叨位，才會當激發出學生e5學習動力，ma7才會當hou7學生進行上好、上有效e5學習。ma7愛ti7咧教學生e5進前，先掌握每一個學生e5特色，去發現in e5興趣，去激發in ti7咧學習頂懸e5需要。",
          "(Ji7) Lau7-su ti7 leh ka3-hak8 e5 si5-chun7 it-teng7 ai3 liau2-kai2 hak8-seng e5 hak8-sip8 heng3-chhu3 si7 ti7 toh-ui7, chiah e7-tang3 kek-hoat chhut hak8-seng e5 hak8-sip8 tong7-lek8 , ma7 chiah e7-tang3 hou7 hak8-seng chin3-heng5 siong7 ho2, siong7 u7-hau7 e5 hak8-sip8. ma7 ai3 ti7 leh ka3 hak8-seng e5 chin3-cheng5, seng chiang2-ak mui2 chit8 e5 hak8-seng e5 tek8-sek, khi3 hoat-hian7 in e5 heng3-chhu3, khi3 kek-hoat in ti7 leh hak8-sip8 teng2-koan5 e5 su-iau3."
        ],
        [
          "（三）老師ti7咧教學e5時陣，一定愛ka7教學e5時間做上有效率e5運用，按呢才會當hou7伊e5教學效果發揮到上好。抑就是講老師ti7咧教學時間e5規劃佮運用頂懸，愛khah用心一寡，按呢才會當hou7學生e5學習品質達著上懸e5所在。",
          "(Sann) Lau7-su ti7 leh ka3-hak8 e5 si5-chun7, it-teng7 ai3 ka7 ka3-hak8 e5 si5-kan cho3 siong7 u7 hau7-lut8 e5 un7-iong7, an2-ne chiah e7-tang3 hou7 i e5 ka3-hak8 hau7-ko2 hoat-hui kau3 siong7 ho2. Iah8 to7-si7 kong2 lau7-su ti7 leh ka3-hak8 si5-kan e5 kui-oe7 kap un7-iong7 teng2-koan5, ai3 khah iong7-sim chit8-koa2, an2-ne chiah e7-tang3 hou7 hak8-seng e5 hak8-sip8 phin2-chit tat8 tioh8 siong7 koan5 e5 sou2-chai7."
        ]
      ],
      "篇名": "配合白話字教學e5趣味活動"
    }
  ]
}
