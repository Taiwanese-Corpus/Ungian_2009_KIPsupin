{
  "作者": "李淑鳳",
  "出版年": "2006",
  "出版者": "2006台灣羅馬字國際學術研討會",
  "文類": "論文",
  "書寫系統": "漢羅",
  "資料": [
    {
      "段": [
        [
          "台語內底 e5 烹調動詞非常精采豐富，充分表現出台語詞彙 e5 豐富以及動作描述 e5幼路程度。Chia-e5 烹調動詞 ti7 煮食 e5 空課上會使講是各司其職，往往是 be7 用得任意替換 e5 。本文蒐集台語當中 e5 烹調動詞，將in歸納做仝一個「語義場」（Semantic Field）e5 語詞，利用「義素分析法」（Componential Analysis）進行義素（Semantic Features） e5分析，進一步觀察 chia-e5 烹調動詞之間共同e5 語義成分 kap 無仝 e5 語義成分，正確掌握詞義，提供咱 ti7 語言使用 e5 時做出正確、適當 e5 運用，ma7 thang 提供教學上e5應用。本文就「加熱煮熟 e5 方法」 kap 「二次加熱e5方法」這2類 e5 烹調動詞進行討論。語料是以《日台新辭典》、《廈門音新字典》 kap 《台日大辭典》所收錄 e5 詞條為主，進一步配合筆者成長 e5 台南縣以及就近 e5 台南市 e5 用語，整理出40個烹調動詞進行義素分析。",
          "Tai5-gi2 lai7-te2 e5 pheng-tiau7 tong7-su5 hui-siong5 cheng-chhai2 hong-hu3, chhiong-hun piau2-hian7 chhut Tai5-gi2 su5-lui7 e5 hong-hu3 i2-kip8 tong7-chok biau5-sut8 e5 iu3-lou7 theng5-tou7. Chia-e5 pheng-tiau7 tong7-su5 ti7 chu2-chiah8 e5 khang-khoe3 siong7 e7-sai2 kong2 si7 kok-su-ki5-chit, ong2-ong2 si7 be7-iong7 tit jin7-i3 the3-oann7 e5. Pun2-bun5 sou-chip8 Tai5-gi2 tang-tiong e5 pheng-tiau7 tong7-su5, chiongin kui-lap8 cho3 kang7chit8 e5 “gi2-gi7-tiunn5”(Semantic Field)e5 gi2-su5, li7-iong7 “gi7-sou3 hun-sek-hoat”(Componential Analysis)chin3-heng5 gi7-sou3 (Semantic Features) e5 hun-sek, chin3-chit8-pou7 koan-chhat chia-e5 pheng-tiau7 tong7-su5 chi-kan kiong7-tong5e5 gi2-gi7 seng5-hun kap bo5 kang5 e5 gi2-gi7 seng5-hun, cheng3-khak chiang2-ak su5-gi7, the5-kiong lan2 ti7 gi2-gian5 su2-iong7 e5 si5 cho3 chhut cheng3-khak, sek-tong3 e5 un7-iong7, ma7 thang the5-kiong ka3-hak8 siong7 e5 eng3-iong7. Pun2-bun5 chiu7 “ka-jiat8 chu2-sek8 e5 hong-hoat” kap “ji7-chhu3ka-jiat8 e5 hong-hoat” chit 2 lui7 e5 pheng-tiau7 tong7-su5 chin3-heng5 tho2-lun7. gi2-liau7 si7 i2 “Jit8 Tai5 Sin su5-tian2”, “E7-mng5-im Sin Ji7-tian2” kap “Tai5 Jit8 Toa7 Su5-tian2” sou2 siu-lok8 e5 su5-tiau5 ui5-chu2, chin3-chit8-pou7 phoe3-hap8 pit-chia2 seng5-tiong2 e5 Tai5-lam5 koan7 i2-kip8 chiu7-kin7 e5 Tai5-lam5 chhi7 e5 iong7-gi2, cheng2-li2 chhut 40 e5pheng-tiau7 tong7-su5 chin3-heng5 gi7-sou3 hun-sek."
        ],
        [
          "今後 e5 課題",
          "Kim-au7 e5 kho3-te5"
        ],
        [
          "透過義素分析法咱會得 thang 清楚去了解每一個烹調動詞 e5 詞義，除了對掌握仝語義場 e5 動詞之間 e5 詞義成分 e5 異同有幫贊，更加會 tang3 應用 ti7 無仝語言間e5 對照，提供語言轉換、語言對譯正確 e5 線索，相信按呢 e5 分析是科學性 e5、客觀性 e5，對詞義 e5 理解、學習以及研究應當有相當 e5 幫贊。不過，咱 ti7 chia 也預測烹調習慣kap 烹調器具 e5 演進會慢慢造成詞義 e5 改變：現代生活瓦斯 kap 電器已經取代早期 e5柴 ham 火炭，所以有 e5 烹調動詞 e5 詞義也會 toe3 leh 起變化。像講「pu5」，原本（+直接接觸火源﹞ e5 （+﹞可能會失落，因為無人 koh 咧hiann5火炭 ah。凡勢將來「pu5 蕃薯」就變做是（將食物 khng3 入「烤箱」內﹞。按呢 e5 詞義變化是「歷時性」 e5，也就是講咱也會 tang3 透過無仝時期 e5 義素分析，觀照著詞義 e5 變化，筆者認為這是一個未來需要進行 e5 研究課題。",
          "Thau3-koe3 gi7-sou3 hun-sek-hoat lan2 e7-tit thang chheng-chho2 khi3 liau2-kai2 mui2 chit8 e5 pheng-tiau7 tong7-su5 e5 su5-gi7, tu5-liau2 tui3 chiang2-ak kang7 gi2-gi7-tiunn5 e5 tong7-su5 chi-kan e5 su5-gi7 seng5-hun e5 inn7-tong5 u7 pang-chan7, keng7-ka e7-tang3 eng3-iong7 ti7 bo5 kang5 gi2-gian5 kan e5 tui3-chiau3, the5-kiong gi2-gian5 choan2-oann7, gi2-gian5 tui3-ek8 cheng3-khak e5 soann3-soh, siong-sin3 an2-ne e5 hun-sek si7 kho-hak8-seng3 e5, kheh-koan-seng3 e5, tui3 su5-gi7 e5 li2-kai2, hak8-sip8 i2-kip8 gian2-kiu3 eng3-tong u7 siong-tong e5 pang-chan7. Put-ko3, lan2 ti7 chia ia7 u7-chhek pheng-tiau7 sip8-koan3 kap pheng-tiau7 khi3-khu7 e5 ian2-chin3 e7 ban7-ban7 cho7-seng5 su5-gi7 e5 kai2-pian3: hian7-tai7 seng-oah8 ga2-suh kap tian7-khi3 i2-keng chhu2-tai7 cha2-ki5 e5 chha5 ham hoe2-thoann3, sou2-i2 u7 e5 pheng-tiau7 tong7-su5 e5 su5-gi7 ia7 e7 toe3 leh khi2 pian3-hoa3. Chhiunn7 kong2 “pu5”, goan5-pun2 (+tit8-chiap chiap-chhiok hoe2-goan5) e5 (+) kho2-leng5 e7 sit-loh8, in-ui7 bo5 lang5 koh leh hiann5 hoe2-thoann3 ah. Hoan7-se3 chiong-lai5 “pu5 han-chi5” to7 pian3-cho3 si7 (chiong sit8-but8 khng3 jip8 “khau2-siunn” lai7). An2-ne e5 su5-gi7 pian3-hoa3 si7 “lek8-si5-seng3” e5, ia7 to7-si7 kong2 lan2 ia7 e7-tang3 thau3-koe3 bo5 kang5 si5-ki5 e5 gi7-sou3 hun-sek, koan-chiau3 tioh8 su5-gi7 e5 pian3-hoa3, pit-chia2 jin7-ui5 che si7 chit8 e5 bi7-lai5 su-iau3 chin3-heng5 e5 gian2-kiu3 kho3-te5."
        ],
        [
          "最後，因為這次 e5 詞彙 kap 義素 e5 調查對象只限 ti7 台南縣、市 e5 關係，有 khah無夠全面性，向望將來有機會 thang 進行 koh-khah 大範圍 e5 調查，掌握 koh-khah 濟e5 烹調動詞，更加精確去把握 chia-e5 烹調動詞 e5 義素。詞彙大量失落 m7 管 ti7 台語教學抑是文學創作攏是一個非常迫切 e5 危機，向望看著 koh-khah 濟 e5 學者、有志會 tang3投入台語詞彙 e5 調查 kap 研究，以挽救台語 e5 危機。",
          "Choe3-au7, in-ui7 chit chhu3 e5 su5-lui7 kap gi7-sou3 e5 tiau-cha tui3-siong3 chi2 han7 ti7 Tai5-lam5 koan7, chhi7 e5 koan-he7, u7 khah bo5-kau3 choan5-bin7-seng3, ng3-bang7 chiong-lai5 u7 ki-hoe7 thang chin3-heng5 koh-khah toa7 hoan7-ui5 e5 tiau-cha, chiang2-ak koh-khah che7 e5 pheng-tiau7 tong7-su5, keng7-ka cheng-khak khi3 pa2-ak chia-e5 pheng-tiau7 tong7-su5 e5 gi7-sou3. Su5-lui7 toa7-liong7 sit-loh8 m7-koan2 ti7 Tai5-gi2 ka3-hak8 iah si7 bun5-hak8 chhong3-chok long2 si7 chit8 e5 hui-siong5 pek-chhiat e5 gui5-ki, ng3-bang7 khoann3 tioh8 koh-khah che7 e5 hak8-chia2, iu2-chi3 e7-tang3 tau5-jip8 Tai5-gi2 su5-lui7 e5 tiau-cha kap gian2-kiu3, i2 ban2-kiu3 Tai5-gi2 e5 gui5-ki."
        ],
        [
          "研究動機 kap 研究方法",
          "Gian2-kiu3 tong7-ki kap gian2-kiu3 hong-hoat"
        ],
        [
          "台語內底有一組數量 be7 少 e5，有關煮食 e5 時所使用e5 烹調動詞。比論講：piak、chian、kun5、sah8、khong3、tim7、chheng3、hong、chhoe、hip……等等，非常 e5 濟，表現出台語詞彙e5豐富以及動作描述 e5 幼路，也反映出台灣人飲食文化 e5 發達。 Chia-e5 烹調動詞 ti7 煮食 e5 空課上會使講是各司其職，往往是 be7 使得任意替換e5。親像過年時仔愛「chhoe粿」，粿攏用「chhoe」e5，m7 是用「chu2」e5，ma7 m7 是用「sah8」 e5 ；冷去 e5 粿會使 koh 「liu7 hou7 燒」來食，m7-koh 無人 teh 講 ka7 粿「thng7 hou7 燒」。 Chia-e5 烹調動詞有 e5 ti7 詞義上 e5 區別真正微妙，真容易混亂去，所以，筆者認為有充分 e5 必要性，將這組數量濟濟 e5 烹調動詞做一個義素 e5 分析，以掌握正確e5詞義，達到正確、適當 e5 語言使用，ma7 thang 提供教學上 e5 運用。",
          "Tai5-gi2 lai7-te2 u7 chit8 chou sou3-liong7 be7-chio2 e5, iu2-koan chu2-chiah8 e5 si5 sou2 su2-iong7 e5 pheng-tiau7 tong7-su5. Pi2-lun7 kong2: piak, chian, kun5, sah8, khong3, tim7, chheng3, hong, chhoe,hip....teng2-teng2, hui-siong5 e5 che7, piau2-hian7 chhut Tai5-gi2 su5-lui7 e5 hong-hu3 i2-kip8 tong7-chok biau5-sut8 e5 iu3-lou7, ia7 hoan2-eng3 chhut Tai5-oan5-lang5 im2-sit8 bun5-hoa3 e5 hoat-tat8. Chia-e5 pheng-tiau7 tong7-su5 ti7 chu2-chiah8 e5 khang-khoe3 siong7 e7-sai2 kong2 si7 kok-su-ki5-chit, ong2-ong2 si7 be7-sai2-tit jin7-i3 the3-oann7 e5. Chhin-chhiunn7 koe3-ni5-si5-a2 ai3 “chhoe-koe2”, koe2 long2 iong7 “chhoe” e5, m7 si7 iong7 “chu2” e5, ma7 m7 si7 iong7 “sah8” e5; leng2 khi3 e5 koe2 e7-sai2 koh “liu7 hou7 sio” lai5 chiah8, m7-koh bo5 lang5 teh kong2 ka7 koe2 “thng7 hou7 sio”. Chia-e5 pheng-tiau7 tong7-su5 u7 e5 ti7 su5-gi7 siong7 e5 khu-piat chin-chiann3 bi5-biau7, chin iong5-inn7 hun3-loan7 khi3, sou2-i2, pit-chia2 jin7-ui5 u7 chhiong-hun e5 pit-iau3-seng3, chiong chit chou sou3-liong7 che7-che7 e5 pheng-tiau7 tong7-su5 cho3 chit8 e5 gi7-sou3 e5 hun-sek, i2 chiang2-ak cheng3-khak e5 su5-gi7, tat8-kau3 cheng3-khak, sek-tong3 e5 gi2-gian5 su2-iong7, ma7 thang the5-kiong ka3-hak8 siong7 e5 un7-iong7."
        ],
        [
          "本文蒐集台語當中 e5 烹調動詞，將 in 歸納做仝一個「語義場」（Semantic Field）e5 語詞，利用「義素分析法」（Componential Analysis）進行義素（Semantic Features） e5分析，進一步觀察 chia-e5 烹調動詞之間共同 e5 語義成分 kap 無仝e5語義成分，科學 tek8、客觀 tek8 去界定每一個烹調動詞 ti7 「烹調行為」這個詞義類屬中正確 e5 指涉，也 thang 比較 chia-e5 烹調動詞互相 e5 關係。",
          "Pun2-bun5 sou-chip8 Tai5-gi2 tang-tiong e5 pheng-tiau7 tong7-su5, chiong in kui-lap8 cho3 kang7 chit8 e5 “gi2-gi7-tiunn5” (Semantic Field) e5 gi2-su5, li7-iong7 “gi7-sou3 hun-sek-hoat” (Componential Analysis) chin3-heng5 gi7-sou3 (Semantic Features) e5 hun-sek, chin3-chit8-pou7 koan-chhat chia-e5 pheng-tiau7 tong7-su5 chi-kan kiong7-tong5 e5 gi2-gi7 seng5-hun kap bo5 kang5 e5 gi2-gi7 seng5-hun, kho-hak8-tek8, kheh-koan-tek8 khi3 kai3-teng7 mui2 chit8 e5 pheng-tiau7 tong7-su5 ti7 “pheng-tiau7 heng5-ui5” chit e5 su5-gi7 lui7-siok8 tiong cheng3-khak e5 chi2-siap, ia7 thang pi2-kau3 chia-e5 pheng-tiau7 tong7-su5 hou7-siong e5 koan-he7."
        ],
        [
          "Ti7 分析 e5 過程，首先，配合烹調動詞 e5 烹調對象物，抑是烹調方式，分別以「動賓」抑是「動補」 e5 形式列出詞組，thang 好確認台語內底到底有啥物款 e5 烹調動詞。M7-koh，因為估計數量真濟 e5 關係，ti7  chia 會排除一寡屬ti7 刀工 e5部份，親像是：chhiat、cham7、tok……等等，iau2-koh 有noa2、teh、geng2……這類屬 ti7 製作過程 e5 動詞、以及親像 ian、hun……等等煮熟了後 chiah koh 加工調味 e5 工夫 e5 部份，另外親像 sinn7這寡免經過加熱就會使由生變做熟 e5 方法 ma7 無 khng3 ti7  本文 e5 討論範圍內底。本文 kan-tann beh 探討 hia-e5 「加熱煮熟」 kap 「二次加熱」 e5 烹調動詞。",
          "Ti7 hun-sek e5 koe3-theng5, siu2-sian, phoe3-hap8 pheng-tiau7 tong7-su5 e5 pheng-tiau7 tui3-siong3-but8, iah si7 pheng-tiau7 hong-sek, hun-piat8 i2 “tong7-pin” iah si7 “tong7-pou2” e5 heng5-sek liat8 chhut su5-chou, thang ho2 khak-jin7 Tai5-gi2 lai7-te2 tau3-te2 u7 siann2-mih khaon2 e5 pheng-tiau7 tong7-su5. M7-koh, in-ui7 kou2-ke3 sou3-liong7 chin che7 e5 koan-he7, ti7 chia e7 pai5-tu5 chit8-koa2 siok8-ti7 to-kang e5 pou7-hun7, chhin-chhiunn7 si7: chhiat, cham7, tok...... teng2-teng2, iau2-koh u7 noa2, teh, geng2...... chit lui7 siok8-ti7 che3-chok koe3-theng5 e5 tong7-su5, i2-kip8 chhin-chhiunn7 ian, hun...... teng2-teng2 chu2-sek8 liau2-au7 chiah koh ka-kang tiau5-bi7 e5 kang-hu e5 pou7-hun7, leng7-goa7 chhin-chhiunn7 sinn7 chit-koa2 bian2 keng-koe3 ka-jiat8 to7 e7-sai2 iu5 chhenn pian3-cho3 sek8 e5 hong-hoat ma7 bo5 khng3 ti7 pun2-bun5 e5 tho2-lun7 hoan7-ui5 lai7-te2. Pun2-bun5 kan-tann beh tham3-tho2 hia-e5 “ka-jiat8 chu2-sek8” kap “ji7 chhu3 ka-jiat8” e5 pheng-tiau7 tong7-su5."
        ],
        [
          "本文所分析 e5 烹調動詞 e5 語料來源有4個：1）《日台新辭典》、2）《廈門音新字典》、3）《台日大辭典》、4）台南縣、市語料。這 3本辭典攏是khah早期 e5 台語辭典，收錄 e5 詞條真豐富，khah 完整保留著台語 e5 詞彙。另外，本文也 ti7 台南縣、市進行詞彙調查，算是補充，同時也 thang 確認這 3本辭典內底烹調動詞 e5 詞義 e5 説明，進行義素 e5 抽出kap 分析。",
          "Pun2-bun5 sou2 hun-sek e5 pheng-tiau7 tong7-su5 e5 gi2-liau7 lai5-goan5 u7 4 e5: 1) “Jit8 Tai5 Sin su5-tian2”, 2) “E7-mng5-im Sin Ji7-tian2”, 3) “Tai5 Jit8 Toa7 Su5-tian2”, 4) Tai5-lam5 koan7, chhi7 gi2-liau7. Chit 3 pun2 su5-tian2 long2 si7 khah cha2-ki5 e5 Tai5-gi2 su5-tian2, siu-lok8 e5 su5-tiau5 chin hong-hu3, khah oan5-cheng2 po2-liu5 tioh8 Tai5-gi2 e5 su5-lui7. Leng7-goa7, pun2-bun5 ia7 ti7 Tai5-lam5 koan7, chhi7 chin3-heng5 su5-lui7 tiau-cha, sng3 si7 pou2-chhiong, tong5-si5 ia7 thang khak-jin7 chit 3 pun2 su5-tian2 lai7-te2 pheng-tiau7 tong7-su5 e5 su5-gi7 e5 soeh-beng5, chin3-heng5 gi7-sou3 e5 thiu chhut kap hun-sek."
        ],
        [
          "義素分析法",
          "Gi7-sou3 hun-sek-hoat"
        ],
        [
          "詞 e5 意義單位 ti7 詞彙學稱為「義位」，義位是詞 e5 語義基本單位，對義位進行分析所得著 e5 最小 e5 語義區別特徵就是「義素」。「義素分析法」也就是將一個義位 e5 意義內容，koh 詳細分出組成 e5 成分。比如講「死亡」這個詞會使分出（生命﹞ kap （終止﹞ 這 2個義素。義素分析e5基本方法是對比e5 方法，就是將有某一種關聯e5一組詞，也就是仝一個語義場e5 詞 ka7khng3 做伙，就意義來進行比較，抽出會得 thang 提供這組詞互相區別e5語義特徵，也就是「義素」。透過分析義素，咱會 tang3 掌握詞個別 e5 語義構成，也會 tang3 說明詞 kap 詞之間 e5 語義關係，親像是同義、反義、多義抑是上、下義關係。義素分析 ti7 方法上一般 tek8 是照下面三個程序來進行：",
          "Su5 e5 i3-gi7 tan-ui7 ti7 su5-lui7-hak8 chheng-ui5 “gi7-ui7”, gi7-ui7 si7 su5 e5 gi2-gi7 ki-pun2 tan-ui7, tui3 gi7-ui7 chin3-heng5 hun-sek sou2 tit tioh8 e5 choe3 sio2 e5 gi2-gi7 khu-piat8 tek8-teng to7-si7 “gi7-sou3”. “Gi7-sou3 hun-sek-hoat” ia7 to7-si7 chiong chit8 e5 gi7-ui7 e5 i3-gi7 loe7-iong5, koh siong5-se3 pun chhut chou-seng5 e5 seng5-hun. Pi2-ju5kong2 “si2-bong5”chit e5su5e7-sai2punchhut (senn3-mia7) kap (chiong-chi2)chit2e5gi7-sou3. Gi7-sou3 hun-seke5ki-pun2 hong-hoat si7 tui3-pi2e5 hong-hoat,to7-si7 chiongu7 bou2chit8 chiong2koan-lian5e5 chit8 chou su5,ia7to7-si7kang7chit8 e5 gi2-gi7-tiunn5e5 su5 ka7khng3cho3-hoe2,chiu7i3-gi7 lai5 chin3-heng5 pi2-kau3,thiuchhute7-titthang the5-kiongchit chou su5hou7-siong khu-piat8e5gi2-gi7tek8-teng,ia7to7-si7 “gi7-sou3”.Thau3-koe3 hun-sek gi7-sou3, lan2 e7-tang3 chiang2-ak su5 ko3-piat8 e5 gi2-gi7 kou3-seng5, ia7 e7-tang3 soeh-beng5 su5 kap su5 chi-kan e5 gi2-gi7 koan-he7, chhin-chhiunn7 si7 tong5-gi7, hoan2-gi7, to-gi7 iah si7 siong7, ha7-gi7 koan-he7. gi7-sou3 hun-sek ti7 hong-hoat siong7 it-poann-tek8 si7 chiau3 e7-bin7 sann e5 theng5-su7 lai5 chin3-heng5:"
        ],
        [
          "1) 確定所分析義位e5範圍。（同類 e5 事物現象才具備可比較性）",
          "1) Khak-teng7 sou2 hun-sek gi7-ui7 e5 hoan7-ui5. (tong5-lui7 e5 su7-but8 hian7-siong7 chiah ku7-pi7 kho2-pi2-kau3-seng3)"
        ],
        [
          "2) 採取對比e5方法，分析一組語詞 e5 共同語義成分 kap 無仝 e5 語義成分。",
          "2) Chhai2-chhu2 tui3-pi2 e5 hong-hoat, hun-sek chit8 chou gi2-su5 e5 kiong7-tong5 gi2-gi7 seng5-hun kap bo5 kang5 e5 gi2-gi7 seng5-hun."
        ],
        [
          "比如，咱會使將「查甫／ 查某／ 查甫囡仔／ 查某囡仔」 這組詞列做對比詞，進一步分析出 （男性 成年 人類﹞這3個義素。",
          "Pi2-ju5, lan2 e7-sai2 chiong “cha-pou / cha-bou2 / cha-pou gin2-a2 / cha-bou2 gin2-a2” chit chou su5 liat8 cho3 tui3-pi2-su5, chin3-chit8-pou7 hun-sek chhut (lam5-seng3 seng5-lian5 jin5-lui7) chit 3 e5 gi7-sou3."
        ],
        [
          "3) 描寫分析結果。",
          "3) Biau5-sia2 hun-sek kiat-ko2."
        ],
        [
          "透過「二元對立」e5 原則，用「矩陣」來描寫這組詞之間 e5 意義關係：",
          "Thau3-koe3 “ji7-goan5 tui3-lip8” e5 goan5-chek, iong7 “ki2-tin7” lai5 biau5-sia2 chit chou su5 chi-kan e5 i3-gi7 koan-he7:"
        ],
        [
          "進行義素分析 e5 結果描寫除了頂面 e5 矩陣描寫 e5 方式以外，也會使用條列式 e5方式來描寫分析 e5 結果：",
          "Chin3-heng5 gi7-sou3 hun-sek e5 kiat-ko2 biau5-sia2 tu5-liau2 teng2-bin7 e5 ki2-tin7 biau5-sia2 e5 hong-sek i2-goa7, ia7 e7-sai2 iong7 tiau5-liat8-sek e5 hong-sek lai5 biau5-sia2 hun-sek e5 kiat-ko2:"
        ],
        [
          "查甫人：（+男性 +成年 +人類﹞",
          "cha-pou-lang5: (+ lam5-seng3 + seng5-lian5 + jin5-lui7)"
        ],
        [
          "查某人：（-男性 +成年 +人類﹞",
          "cha-bou2-lang5: (-lam5-seng3 + seng5-lian5 + jin5-lui7)"
        ],
        [
          "查甫囡仔：（-成年 +男性 +人類﹞",
          "cha-pou gin2-a2: (-seng5-lian5 + lam5-seng3 + jin5-lui7)"
        ],
        [
          "查某囡仔：（-成年-男性 +人類﹞",
          "cha-bou2 gin2-a2: (-seng5-lian5 lam5-seng3 + jin5-lui7)"
        ],
        [
          "義素分析法將義位 e5 內容 ka7 分解、形式化，幫贊咱 khah 會得 thang 一目了然、khah 客觀 tek8 、科學 tek8 去指出某詞 kap 某詞之間語義成分 e5 異同，方便咱掌握語詞 e5 正確運用。面對為數 be7 少 e5 台語 e5 烹調動詞，相信無論是教學者抑是學習者，攏有真 oh 去精準掌握、區別意義 e5 感慨。 Tng-tong 咱 phah 開辭典 beh 去查 chia-e5 語詞 e5 意義 e5 時，通常只會當了解著單一 e5、個別 e5 語詞意義，真 oh 去掌握 ham仝一個「語義場」 e5  語詞之間 e5 異同，連帶 ma7 影響咱 ti7 語言使用做替換或者是選項 e5 運用。這個時陣「義素分析法」會當 thang 彌補這款 e5 欠缺，提供咱 khah 客觀、khah 具體 e5 意義成份，歸納仝一個語義場 e5 語詞之間語義 e5 異同，幫贊咱 ti7 使用上做判斷 ham 選擇。",
          "Gi7-sou3 hun-sek-hoat chiong gi7-ui7 e5 loe7-iong5 ka7hun-kai2, heng5-sek-hoa3, pang-chan7lan2 khah e7-tit thang it-bok8-liau2-jian5, khah kheh-koan-tek8, kho-hak8-tek8 khi3 chi2 chhut bou2 su5 kap bou2 su5 chi-kan gi2-gi7 seng5-hun e5 inn7-tong5, hong-pian7 lan2 chiang2-ak gi2-su5 e5 cheng3-khak un7-iong7. Bin7-tui3 ui5-sou3 be7-chio2 e5 Tai5-gi2 e5 pheng-tiau7 tong7-su5, siong-sin3 bo5-lun7 si7 ka3-hak8-chia2 iah si7 hak8-sip8-chia2, long2 u7 chin oh khi3 cheng-chun2 chiang2-ak,khu-piat8 i3-gi7 e5 kam2-khai3. Tng-tong lan2 phah khui su5-tian2 beh khi3 chha5 chia-e5 gi2-su5 e5 i3-gi7 e5 si5, thong-siong5 chi2 e7-tang3 liau2-kai2 tioh8 tan-it e5, ko3-piat8 e5 gi2-su5 i3-gi7, chin oh khi3 chiang2-ak ham kang7 chit8 e5 “gi2-gi7-tiunn5” e5 gi2-su5 chi-kan e5 inn7-tong5, lian5-tai3 ma7 eng2-hiong2 lan2 ti7 gi2-gian5 su2-iong7 cho3 the3-oann7 hek8-chia2 si7 soan2-hang7 e5 un7-iong7. Chit e5 si5-chun7 “gi7-sou3 hun-sek-hoat” e7-tang3 thang mi5-pou2 chit khoan2 e5 khiam3-khoeh, the5-kiong lan2 khah kheh-koan, khah ku7-the2 e5 i3-gi7 seng5-hun7, kui-lap8 kang7 chit8 e5 gi2-gi7-tiunn5 e5 gi2-su5 chi-kan gi2-gi7 e5 inn7-tong5, pang-chan7 lan2 ti7 su2-iong7 siong7 cho3 phoann3-toan7 ham soan2-tek."
        ],
        [
          "當然，義素分析法也有它 e5 缺點；因為「意義」是一個開放 e5 系統，teh 設定義素 kap 分析義素 e5 時，無仝人會有無仝款 e5 理解，致使所設定 e5 義素 e5 內容、項目e5 濟少，免不了會有精差，往往表現出 khah 主觀性 e5 一面，為著 beh 加減挽救這個缺失，筆者除了同時參考3本辭典 e5 詞義說明以外，一方面也針對這40個烹調動詞盡量列出可能抽出e5義素項，對30位台語母語者進行「義素認知」 e5 調查，才按調查結果來選定義素，並且儘量採納有相當共識 e5 項目，這是因為義素分析講求 e5 是愛達到簡單、明瞭，儘量使用 khah 少 e5 義素為原則。",
          "Tong-jian5, gi7-sou3 hun-sek-hoatia7 u7 ie5khoat-tiam2;in-ui7 “i3-gi7” si7 chit8 e5 khai-hong3 e5 he7-thong2, teh siat-teng7 gi7-sou3 kap hun-sek gi7-sou3 e5 si5, bo5 kang5 lang5 e7 u7 bo5 kang7-khoan2 e5 li2-kai2, ti3-su2 sou2 siat-teng7 e5 gi7-sou3 e5 loe7-iong5, hang7-bok8 e5 che7-chio2, bian2 put-liau2 e7 u7 cheng-chha, ong2-ong2 piau2-hian7 chhut khah chu2-koan-seng3 e5 chit8-bin7, ui7 tioh8 beh ke-kiam2 ban2-kiu3 chit e5 khoat-sit, pit-chia2 tu5-liau2 tong5-si5 chham-kho2 3 pun2 su5-tian2 e5 su5-gi7 soeh-beng5 i2-goa7, chit8 hong-bin7 ia7 chiam-tui3 chit 40 e5 pheng-tiau7 tong7-su5 chin7-liong7 liat8 chhut kho2-leng5 thiu chhut e5 gi7-sou3-hang7, tui330ui7Tai5-gi2 bu2-gi2-chia2 chin3-heng5“gi7-sou3jin7-ti” e5 tiau-cha,chiah an3 tiau-cha kiat-ko2 lai5 soan2-teng7 gi7-sou3, peng7-chhiann2 chin7-liong7 chhai2-lap8 u7 siong-tong kiong7-sek e5 hang7-bok8, che si7 in-ui7 gi7-sou3 hun-sek kang2-kiu5 e5 si7 ai3 tat8-kau3 kan2-tan, beng5-liau5, chin7-liong7 su2-iong7 khah chio2 e5 gi7-sou3 ui5 goan5-chek."
        ],
        [
          "台語內底 e5 烹調動詞",
          "Tai5-gi2 lai7-te2 e5 pheng-tiau7 tong7-su5"
        ],
        [
          "根據《文化kap傳播》e5統計，中國字當中形容煮食e5方法e5字有52 e5。若按呢，台語內底到底有幾個烹調動詞？受限篇幅 e5 關係，本文無beh 討論部分關係刀工以及調味方法等等 e5 動詞，kan-tann  beh 就「加熱煮熟 e5 方法」kap 「二次加熱 e5 方法」這2類 e5 烹調動詞進行討論。語料是以《日台新辭典》（以下稱做《日》）、《台日大辭典》（以下稱做《台》） kap 《廈門音新字典》（以下稱做《廈》）所收錄 e5 詞條為主，進一步配合筆者出世兼成長 e5 台南縣以及就近 e5 台南市 e5 用語，整理出下面40個烹調動詞：",
          "Kin-ki3 “Bun5-hoa3 kap thoan5-po3” e5 thong2-ke3, Tiong-kok-ji7 tang-tiong heng5-iong5 chu2-chiah8 e5 hong-hoat e5 ji7 u7 52 e5. Na7 an2-ne, Tai5-gi2 lai7-te2 tau3-te2 u7 kui2 e5 pheng-tiau7 tong7-su5? Siu7-han7 phian-hok8 e5 koan-he7, pun2-bun5 bo5 beh tho2-lun7 pou7-hun7 koan-he7 to-kang i2-kip8 tiau5-bi7 hong-hoat teng2-teng2 e5 tong7-su5, kan-tann beh chiu7 “ka-jiat8 chu2-sek8 e5 hong-hoat” kap “ji7-chhu3 ka-jiat8 e5 hong-hoat” chit 2 lui7 e5 pheng-tiau7 tong7-su5 chin3-heng5 tho2-lun7. Gi2-liau7 si7 i2“Jit8 Tai5 Sin su5-tian2” (i2-ha7 chheng-cho3“Jit8” ), “Tai5 Jit8 Toa7 Su5-tian2” (i2-ha7 chheng-cho3“Tai5” ) kap “E7-mng5-im Sin Ji7-tian2” (i2-ha7 chheng-cho3“E7” )sou2siu-lok8 e5 su5-tiau5 ui5-chu2, chin3-chit8-pou7 phoe3-hap8 pit-chia2 chhut-si3 kiam seng5-tiong2 e5 Tai5-lam5 koan7 i2-kip8 chiu7-kin7 e5 Tai5-lam5 chhi7 e5 iong7-gi2, cheng2-li2 chhut e7-bin740e5pheng-tiau7 tong7-su5:"
        ],
        [
          "本文所 beh 探討 e5 這40個烹調動詞有 e5 是同時收錄 ti7 《日台新詞典》、《台日大辭典》kap《廈門音新字典》這 3本辭典 nih，有 e5 是單獨出現 ti7 其中一本，抑是其中兩本 nih，最後 iau2-koh 有加入筆者 ti7 台南縣、台南市做田野調查所得著 e5 語料。",
          "Pun2-bun5 sou2 beh tham3-tho2 e5 chit40e5pheng-tiau7 tong7-su5 u7 e5 si7 tong5-si5 siu-lok8 ti7 “Jit8 Tai5 Sin Su5-tian2”,“Tai5 Jit8 Toa7 Su5-tian2”kap“E7-mng5-im Sin Ji7-tian2”chit 3 pun2 su5-tian2 nih, u7 e5 si7 tan-tok8 chhut-hian7 ti7 ki5-tiong chit8 pun2, iah si7 ki5-tiong nng7 pun2 nih, choe3-au7 iau2-koh u7 ka-jip8 pit-chia2 ti7 Tai5-lam5 koan7, Tai5-lam5 chhi7 cho3 chhan5-ia2 tiau-cha sou2 tit tioh8 e5 gi2-liau7."
        ],
        [
          "為著方便理解，配合 hit 個烹調動詞 e5 烹調對象物，抑是烹調方式，分別以「動賓詞組」抑是「動補詞組」 e5 形式，按照羅馬字母 e5 順序列出下面 e5 詞組：",
          "Ui7 tioh8 hong-pian7 li2-kai2, phoe3-hap8 hit e5 pheng-tiau7 tong7-su5 e5 pheng-tiau7 tui3-siong3-but8, iah si7 pheng-tiau7 hong-sek, hun-piat8 i2 “tong7-pin su5-chou” iah si7 “tong7-pou2 su5-chou” e5 heng5-sek, an3-chiau3 Lo5-ma2-ji7-bu2 e5 sun7-su7 liat8 chhut e7-bin7 e5 su5-chou:"
        ],
        [
          "台語烹調動詞 e5 義素分析",
          "Tai5-gi2 pheng-tiau7 tong7-su5 e5 gi7-sou3 hun-sek"
        ],
        [
          "詞義 e5 分類",
          "Su5-gi7 e5 hun-lui7"
        ],
        [
          "因為大部分 e5 辭典攏是針對該語詞做單一性 e5 詞義描述 e5 緣故，一般 tek8 無去考慮 kap 其它詞義相近 e5 語詞之間 e5 差異性 e5 描述，所致咱真 oh 得 thang 對某一個烹調動詞 e5 詞義看出來它 kap 另外一個詞義相近 e5 動詞之間 e5 異同；舉一個例來講，《台灣閩南語辭典》所收錄 e5 「tun7」kap「kun5」，這2個詞就真 oh 看出精差 e5 所在，所以咱需要抽出 koh-khah 精密 e5 義素來進行比對。甚至，無仝辭典對仝一個詞 e5 詞義說明是有出入 e5，比如「tun7」，筆者 e5 語用習慣並無需要隔水料理；m7-koh ti7 《台灣話大辭典》e5詞義明顯有出入。因此，對台語母語者進行義素 e5認知調查以確認正確 e5 詞義也有絕對 e5 必要性。",
          "In-ui7 toa7 pou7-hun7 e5 su5-tian2 long2 si7 chiam-tui3 kai gi2-su5 cho3 tan-it-seng3 e5 su5-gi7 biau5-sut8 e5 ian5-kou3, it-poann-tek8 bo5 khi3 kho2-lu7 kap ki5-tha su5-gi7 sio-kin7 e5 gi2-su5 chi-kan e5 chha-inn7-seng3 e5 biau5-sut8, sou2-ti3 lan2 chin oh tit thang tui3 bou2 chit8 e5 pheng-tiau7 tong7-su5 e5 su5-gi7 khoann3 chhut lai5 i kap leng7-goa7 chit8 e5 su5-gi7 sio-kin7 e5 tong7-su5 chi-kan e5 inn7-tong5; ki2 chit8 e5 le7 lai5 kong2, “Tai5-oan5 Ban7-lam5-gi2 Su5-tian2” sou2 siu-lok8 e5 “tun7” kap “kun5”,chit2e5 su5 to7chin oh khoann3chhutcheng-chhae5 sou2-chai7,sou2-i2 lan2 su-iau3 thiu chhut koh-khah cheng-bit8 e5 gi7-sou3 lai5 chin3-heng5 pi2-tui3. Sim7-chi3, bo5 kang5 su5-tian2 tui3kang5chit8 e5su5e5 su5-gi7 soeh-beng5 si7u7chhut-jip8e5,pi2-ju5“tun7”, pit-chia2 e5gi2-iong7 sip8-koan3 peng7 bo5 su-iau3keh-chui2 liau7-li2;m7-koh ti7 “Tai5-oan5-oe7 Toa7 Su5-tian2 ”e5su5-gi7beng5-hian2 u7chhut-jip8.In-chhu2, tui3 Tai5-gi2 bu2-gi2-chia2chin3-heng5 gi7-sou3 e5jin7-titiau-chai2khak-jin7 cheng3-khak e5 su5-gi7ia7 u7choat8-tui3 e5pit-iau3-seng3."
        ],
        [
          "Ti7 進行義素分析進前，先將頂面所列 e5 40個烹調動詞按照 in e5 語義進行分類，以縮小比較 e5 範圍。其中有幾個動詞是跨類組 e5，親像chann3，因為它同時有「khng3落滾水內底快速 la7 一下」 kap 「khng3 落滾油內底快速 la7 一下」2個義位，所以會使分別列ti7  B類組 kap  G類組，按呢 e5 詞會 ti7 詞 e5 後面加上數字1、2做為跨類組 e5區別，比如siap 1、siap 2；chann3 1、chann3 2……等攏是。下面就將面頂 e5 40個烹調動詞，分做以下9個類組：",
          "Ti7 chin3-heng5 gi7-sou3 hun-sek chin3-cheng5, seng chiong teng2-bin7 sou2 liat8 e5 40 e5 pheng-tiau7 tong7-su5 an3-chiau3 in e5 gi2-gi7 chin3-heng5 hun-lui7, i2 sok-sio2 pi2-kau3 e5 hoan7-ui5. Ki5-tiong u7 kui2 e5 tong7-su5 si7 khoa3-lui7-chou e5, chhin-chhiunn7 chann3, in-ui7 i tong5-si5 u7 “khng3 loh8 kun2-chui2 lai7-te2 khoai3-sok la7 chit8-e7” kap “khng3 loh8 kun2-iu5 lai7-te2 khoai3-sok la7 chit8-e7” 2 e5 gi7-ui7, sou2-i2 e7-sai2 hun-piat8 liat8 ti7 B lui7-chou kap G lui7-chou, an2-ne e5 su5 e7 ti7 su5 e5 au7-bin7 ka-siong7 sou3-ji7 1, 2 cho3-ui5 khoa3-lui7-chou e5 khu-piat8, pi2-ju5 siap 1, siap 2; chann3 1, chann3 2..... teng2 long2 si7. E7-bin7 to7 chiong bin7-teng2 e5 40 e5 pheng-tiau7 tong7-su5, pun-cho3 i2-ha7 9 e5 lui7-chou:"
        ],
        [
          "類型別義素分析",
          "Lui7-heng5-piat8 gi7-sou3 hun-sek"
        ],
        [
          "義素抽出 e5 作業當然免不了主觀性 e5 切入角度，也就是講，無仝 e5 人所抽出 e5義素項別以及數量就可能無仝，為著 beh 儘量顧及客觀面，本文配合田野調查，利用「台語烹調動詞義素認知調查表」來對每一組烹調動詞 e5 義素項做設定。M7-koh真遺憾 e5 是，辭典內底所收錄 e5 烹調動詞 e5 詞條，有 be7 少個差不多是「死詞」 ah，親像「siap」這個收錄 ti7 《廈》 e5 詞條，筆者所訪談 e5 30位受訪者攏無使用、或者是聽過人使用 e5 經驗。《廈》當時e5 發音人林錦生 kap 陳大鑼先生攏是台南人，筆者所訪談 e5 30位受訪者也攏是台南縣市 e5 人，顯見有一寡詞彙已經失落去 ah。這類 e5詞本文只會當就辭典 e5 解說進行義素 e5 抽出 kap 分析。",
          "Gi7-sou3 thiu chhut e5 chok-giap8 tong-jian5 bian2-put-liau2 chu2-koan-seng3 e5 chhiat-jip8 kak-tou7, ia7 to7-si7 kong2, bo5 kang5 e5 lang5 sou2 thiu chhut e5 gi7-sou3 hang7-piat8 i2-kip8 sou3-liong7 to7 kho2-leng5 bo5 kang5, ui7 tioh8 beh chin7-liong7 kou3-kip8 kheh-koan-bin7, pun2-bun5 phoe3-hap8 chhan5-ia2 tiau-cha,li7-iong7 “Tai5-gi2 pheng-tiau7 tong7-su5 gi7-sou3jin7-titiau-cha-pio2”lai5 tui3mui2 chit8 chou pheng-tiau7 tong7-su5 e5 gi7-sou3-hang7cho3 siat-teng7.M7-kohchin i5-han7 e5 si7, su5-tian2 lai7-te2 sou2 siu-lok8 e5 pheng-tiau7 tong7-su5 e5 su5-tiau5, u7 be7-chio2 e5 chha-put-to si7 “si2-su5” ah, chhin-chhiunn7 “siap”chit e5siu-lok8 ti7 “E7” e5 su5-tiau5, pit-chia2sou2 hong2-tam5e5 30ui7 siu7-hong2-chia2long2 bo5 su2-iong7, hek8-chia2 si7 thiann koe3lang5su2-iong7 e5 keng-giam7.“E7” tang-si5e5 hoat-im-lang5 Lim5 Gim2-seng kap Tan5 Tai7-lo5 sian-sinn long2 si7 Tai5-lam5-lang5,pit-chia2sou2 hong2-tam5e5 30ui7 siu7-hong2-chia2 ia7long2 si7 Tai5-lam5 koan7 chhi7 e5lang5,hian2-kian3 u7chit8-koa2 su5-lui7 i2-kengsit-loh8khi3 ah. Chit lui7e5su5pun2-bun5chi2e7-tang3chiu7su5-tian2e5kai2-soehchin3-heng5 gi7-sou3 e5thiuchhut kap hun-sek."
        ],
        [
          "以下就這9類組 e5 烹調動詞，分類進行義素分析：",
          "I2-ha7 chiu7 chit9lui7-chou e5 pheng-tiau7 tong7-su5, hun-lui7 chin3-heng5 gi7-sou3 hun-sek:"
        ],
        [
          "根據頂面 e5 義素 e5 分析，這組烹調動詞共同的語義成分是（+下油﹞，下面是分析kap 比較：",
          "Kin-ki3 teng2-bin7 e5 gi7-sou3 e5 hun-sek, chit chou pheng-tiau7 tong7-su5 kiong7-tong5 e5 gi2-gi7 seng5-hun si7 (+ he7 iu5), e7-bin7 si7 hun-sek kap pi2-kau3:"
        ],
        [
          "「Chian」無需要捷 la7，「chha2」著需要捷捷 la7。所以咱會講「chha2土豆」 be7 講「chian土豆」，因為土豆需要捷捷 la7;若是「chian卵」 kap 「chha2卵」正是因為有捷la7 kap 無捷 la7 e5 精差，致使料理好 e5 卵，無論看起來抑是食起來攏完全無相 siang5 。同時也因為是 m7 是有捷 la7，會影響食物 ti7 烹調過程 e5 完整，捷 la7 就容易破壞食物 e5 完整，所以咱若無想 beh 食碎 iam5-iam5 e5 鹹粿，咱就愛用「chian」e5，m7-thang 用「chha2」e5。",
          "“Chian” bo5 su-iau3 chiap8 la7, “chha2” tioh8 su-iau3 chiap8-chiap8 la7. Sou2-i2 lan2 e7 kong2 “chha2 thou5-tau7” be7 kong2 “chian thou5-tau7”, in-ui7 thou5-tau7 su-iau3 chiap8-chiap8 la7; na7 si7 “chian nng7” kap “chha2 nng7” chiann3 si7 in-ui7 u7 chiap8 la7 kap bo5 chiap8 la7 e5 cheng-chha, ti3-su2 liau7-li2 ho2 e5 nng7, bo5-lun7 khoann3--khi2-lai5 iah si7 chiah8--khi2-lai5 long2 oan5-choan5 bo5 sio-siang5. tong5-si5 ia7 in-ui7 si7 m7 si7 u7 chiap8 la7, e7 eng2-hiong2 sit8-but8 ti7 pheng-tiau7 koe3-theng5 e5 oan5-cheng2, chiap8 la7 to7 iong5-inn7 pho3-hoai7 sit8-but8 e5 oan5-cheng2, sou2-i2 lan2 na7 bo5 siunn7 beh chiah8 chhui3-iam5-iam5 e5 kiam5-koe2, lan2 to7 ai3 iong7 “chian” e5, m7-thang iong7 “chha2” e5."
        ],
        [
          "另外，「chian」要求食物本身有相當 e5 完整性，若是食物本身是幼幼、細細e5，抑是切 kah 幼幼、碎碎 e5，按呢就無需要去顧慮烹調過程愛保持完整，當然就會使用「chha2」 e5，m7 免用「chian」 e5 。親像講米粉，本身就是幼幼、無完整e5，所以咱會講「chha2米粉」 be7 講「chian米粉」，「chha2飯」 ma7 仝款。 Koh 比如講魚脯 a2，ma7是細細 ka 隻 a2，所以一般 tek8 是用「chha2」 e5，m7-koh 有 e5 魚脯真大隻，這陣就會使講做「chian 魚脯」，《日》就有收「chian 魚脯」這個詞條。",
          "Leng7-goa7, “chian” iau-kiu5 sit8-but8 pun2-sin u7 siong-tong e5 oan5-cheng2-seng3, na7 si7 sit8-but8 pun2-sin si7 iu3-iu3, se3-se3 e5, iah si7 chhiat kah iu3-iu3, chhui3-chhui3 e5, an2-ne to7 bo5 su-iau3 khi3 kou3-lu7 pheng-tiau7 koe3-theng5 ai3 po2-chhi5 oan5-cheng2, tong-jian5 to7 e7-sai2 iong7 “chha2” e5, m7 bian2 iong7 “chian” e5. chhin-chhiunn7 kong2 bi2-hun2, pun2-sin to7-si7 iu3-iu3, bo5 oan5-cheng2 e5, sou2-i2 lan2 e7 kong2 “chha2 bi2-hun2” be7 kong2 “chian bi2-hun2”, “chha2 png7” ma7 kang7-khoan2. Koh pi2-ju5 kong2 hi5-pou2-a2, ma7 si7 se3-se3-ka-chiah-a2, sou2-i2 it-poann-tek8 si7 iong7 “chha2” e5, m7-koh u7 e5 hi5-pou2 chin toa7-chiah, chit-chun7 to7 e7-sai2 kong2 cho3“chianhi5-pou2”, “Jit8”to7 u7 siu“chianhi5-pou2”chit e5su5-tiau5."
        ],
        [
          "「Khian3」是唯一 ti7 烹調對象物是（+特定e5對象物﹞e5，只適用ti7 押味 e5芳料這類 e5 特定對象物。親像：「khian3蔥頭」。另外，「khian3」物件一定愛捷la7。",
          "“Khian3” si7 ui5-it ti7 pheng-tiau7 tui3-siong3-but8 si7 (+ tek8-teng7 e5 tui3-siong3-but8) e5, chi2 sek-iong7 ti7 ah-bi7 e5 phang-liau7 chit lui7 e5 tek8-teng7 tui3-siong3-but8. Chhin-chhiunn7: “khian3 chhang-thau5”. Leng7-goa7, “khian3' mih8-kiann7 it-teng7 ai3 chiap8 la7."
        ],
        [
          "這組烹調動詞攏愛用 khah 濟 e5 油，而且是高溫 e5 滾油來料理食物，（+大量e5滾油﹞是這組動詞共同 e5 語義成分； in 中間無仝 e5 所在分別是：",
          "Chit chou pheng-tiau7 tong7-su5 long2 ai3 iong7 khah che7 e5 iu5, ji5-chhiann2 si7 ko-un e5 kun2-iu5 lai5 liau7-li2 sit8-but8, (+toa7-liong7e5 kun2-iu5 ) si7 chit chou tong7-su5 kiong7-tong5 e5 gi2-gi7 seng5-hun; in tiong-kan bo5 kang5 e5 sou2-chai7 hun-piat8 si7:"
        ],
        [
          "「Chah8」kap 「chinn3」無仝 e5 是，「chah8」是愛 ti7 食物頂頭 ko7 粉 e5 方式；「chinn3」就無這款限制，ko7 粉抑是無 ko7 粉攏會使講是chinn3。像講「chinn3甜粿」一般會ko7 麵粉糊，若是「chinn3花枝丸」就無 ko7 粉。",
          "“Chah8”kap “chinn3”bo5 kang5 e5 si7,“chah8” si7 ai3 ti7 sit8-but8 teng2-thau5 ko7-hun2 e5 hong-sek;“chinn3”to7bo5chit khoan2 han7-che3,ko7-hun2 iah si7 bo5 ko7-hun2 long2 e7-sai2 kong2 si7chinn3. Chhiunn7kong2 “chinn3tinn-koe2”it-poanne7ko7 mi7-hun2-kou5, na7 si7 “chinn3hoe-ki-oan5”to7bo5 ko7-hun2."
        ],
        [
          "「Phu5」e5 物件免 ko7 粉，但是 beh「phu5」e5 食物必須是本身重量真輕會得浮 tiam3油頂 e5，親像「魚鰾」；抑是下落去油鼎料理了後食物本身 e5 重量會減輕，浮起來油頂e5，比如講「肉皮」。",
          "“Phu5”e5 mih8-kiann7 bian2 ko7-hun2, tan7-si7 beh“phu5”e5 sit8-but8 pit-su si7 pun2-sin tang7-liong7 chin khin e7-tit phu5 tiam3 iu5-teng2 e5, chhin-chhiunn7 “hi5-pio”; iah si7 he7 loh8 khi3 iu5-tiann2 liau7-li2 liau2-au7 sit8-but8 pun2-sin e5 tang7-liong7 e7 kiam2-khin, phu5 khi2 lai5 iu5 teng2 e5, pi2-ju5 kong2 “bah-phoe5”."
        ],
        [
          "「Chann3」 kap 「phau7」是這組詞內底唯一ti7 烹調時間上是（+快速﹞e5，也就是講將食物「快速過油」e5 一種烹調方式。「phau7」一般是指 ka7 麵、米粉等麵食類khng3 ti7「麵chhek-a2」內底 khng3 落去油 nihchann3  e5 一款料理方式。",
          "“Chann3”kap “phau7” si7 chit chou su5 lai7-te2ui5-itti7 pheng-tiau7 si5-kan siong7 si7 (+ khoai3-sok)e5,ia7to7-si7 kong2 chiong sit8-but8 “khoai3-sok koe3-iu5”e5 chit8 chiong2 pheng-tiau7 hong-sek.“phau7”it-poann si7chi2ka7mi7,bi2-hun2 teng2 mi7-sit8-lui7khng3 ti7 “mi7-chhek-a2” lai7-te2 khng3 loh8 khi3 iu5--nihchann3e5chit8 khoan2liau7-li2 hong-sek."
        ],
        [
          "這組烹調動詞共同 e5 義素項是攏愛（+將食物料理到ta﹞，其他無仝 e5 所在分別是：",
          "Chit chou pheng-tiau7 tong7-su5 kiong7-tong5 e5 gi7-sou3-hang7 si7 long2 ai3 (+ chiong sit8-but8 liau7-li2 kau3 ta), ki5-tha bo5 kang5 e5 sou2-chai7 hun-piat8 si7:"
        ],
        [
          "「Piak1」kap「pek 1」會使看做是「同義詞」。攏是以有油 sian e5 食物做為烹調對象物，一般是肉類，若像「筍仔」、「菜頭」這款 be7 出油 e5 物件就無適用。",
          "“Piak1” kap “pek 1” e7-sai2 khoann3 cho3 si7 “tong5-gi7-su5”. Long2 si7 i2 u7 iu5-sian e5 sit8-but8 cho3-ui5 pheng-tiau7 tui3-siong3-but8, it-poann si7 bah-lui7, na7 chhiunn7 “sun2-a2”, “chhai3-thau5” chit khoan2 be7 chhut-iu5 e5 mih8-kiann7 to7 bo5 sek-iong7."
        ],
        [
          "「Poe7」是免 khng3 油 e5 烹調方式，親像「poe7 土豆」就 be7 使 khng3 油，利用鼎 e5熱度將土豆 ta-ta chha2 到熟；「piak 1」 kap 「pek 1」愛看烹調 e5 對象物來決定是 m7 是愛 khng3 油，像講豬肉，本身就會出油所以會使 ta-ta piak、ta-ta pek，無需要下油。若是beh 下油落去 piak 抑是 pek，ma7 只會 tang3 khng3 真少 e5 油。",
          "“Poe7' si7 bian2 khng3 iu5 e5 pheng-tiau7 hong-sek, chhin-chhiunn7 “poe7 thou5-tau7” to7 be7-sai2 khng3 iu5, li7-iong7 tiann2 e5 jiat8-tou7 chiong thou5-tau7 ta-ta chha2 kau3 sek8; “piak 1” kap “pek 1” ai3 khoann3 pheng-tiau7 e5 tui3-siong3-but8 lai5 koat-teng7 si7 m7 si7 ai3 khng3 iu5, chhiunn7 kong2 ti-bah, pun2-sin to7 e7 chhut-iu5 sou2-i2 e7-sai2 ta-ta piak, ta-ta pek, bo5 su-iau3 he7 iu5. Na7 si7 beh he7 iu5 loh8 khi3 piak iah si7 pek, ma7 chi2 e7-tang3 khng3 chin chio2 e5 iu5."
        ],
        [
          "這 2個詞唯一e5精差是烹調 e5 對象物本身是 m7 是會 ti7 加熱 e5 過程出油。若是會出油 e5 物件才會使用「chian」 e5，像講動物e5 「ji7-nng5 」（二骨良）。",
          "Chit 2 e5 su5 ui5-ite5cheng-chhasi7 pheng-tiau7 e5 tui3-siong3-but8 pun2-sin si7m7 si7e7ti7 ka-jiat8 e5 koe3-theng5 chhut-iu5. Na7si7e7chhut-iu5e5 mih8-kiann7chiahe7-sai2 iong7“chian” e5, chhiunn7 kong2 tong7-but8e5 “ji7-nng5”(ji7-kut-liong5)."
        ],
        [
          "「Chian」 e5 烹調對象物一定是會 ti7 烹調 e5 過程中大量出油 e5 物件，所以 m7 免下油；「piak」kap 「pek」若仝款是 gau5 出油 e5 物件，按呢就會使免下油，這個時陣，這 3個詞就無語義 e5 精差。比如講「chian肉油」、「piak肉油」、「pek肉油」攏會通。",
          "“Chian” e5 pheng-tiau7 tui3-siong3-but8 it-teng7 si7 e7 ti7 pheng-tiau7 e5 koe3-theng5 tiong toa7-liong7 chhut-iu5 e5 mih8-kiann7, sou2-i2 m7 bian2 he7 iu5; “piak” kap “pek” na7 kang7-khoan2 si7 gau5 chhut-iu5 e5 mih8-kiann7, an2-ne to7 e7-sai2 bian2 he7 iu5, chit e5 si5-chun7, chit 3 e5 su5 to7 bo5 gi2-gi7 e5 cheng-chha. pi2-ju5 kong2 “chian bah-iu5”, “piak bah-iu5”, “pek bah-iu5” long2 e7 thong."
        ],
        [
          "若是烹調 e5 對象物本身是 be7 siann2會出油 e5，beh 「piak」beh 「pek」著愛下油，所以「piak」 kap 「pek」 ti7 （下油﹞這個義素是（+下油﹞ e5 。另外，烹調 e5 對象物本身是 m7 是 gau5 出油也會造成無仝款 e5 食用方式： gau5 出油 e5 物件經過「chian」、「piak」、「pek」 e5  過程主要是 beh 食用 hia-e5 加熱溶出來 e5 油；若 be7 siann2會出油 e5物件 beh 食 e5 是烹調 e5 對象物本身。像講「piak 雞肉」、「pek 雞肉」是 beh 食雞肉；「piak 肉油」、「pek 肉油」 beh 食 e5 是肉油 m7 是肉。",
          "Na7 si7 pheng-tiau7 e5 tui3-siong3-but8 pun2-sin si7 be7 siann2 e7 chhut-iu5 e5, beh “piak” beh “pek” tioh8 ai3 he7 iu5, sou2-i2 “piak” kap “pek” ti7 (he7 iu5) chit e5 gi7-sou3 si7 (+he7 iu5) e5. Leng7-goa7, pheng-tiau7 e5 tui3-siong3-but8 pun2-sin si7 m7 si7 gau5 chhut-iu5 ia7 e7 cho7-seng5 bo5 kang7-khoan2 e5 sit8-iong7 hong-sek: gau5 chhut-iu5 e5 mih8-kiann7 keng-koe3 “chian”, “piak”, “pek” e5 koe3-theng5 chu2-iau3 si7 beh sit8-iong7 hia-e5 ka-jiat8 iunn5--chhut-lai5 e5 iu5; na7 be7 siann2 e7 chhut-iu5 e5 mih8-kiann7 beh chiah8 e5 si7 pheng-tiau7 e5 tui3-siong3-but8 pun2-sin. Chhiunn7 kong2 “piak ke-bah”, “pek ke-bah” si7 beh chiah8 ke-bah; “piak bah-iu5”, “pek bah-iu5” beh chiah8 e5 si7 bah-iu5 m7 si7 bah."
        ],
        [
          "這組烹調動詞 e5語義特徵是 ti7 調味料 e5 指定使用頂面。「Chiann2-sio」 be7 使 khng3 任何 e5 調味料；「ang5-sio」就愛下豆油、下糖 kap 濟項 e5 調味料；「lou2」kap 「hong」 ma7愛下豆油等調味料；「go5」是愛下糖。",
          "Chit chou pheng-tiau7 tong7-su5 e5 gi2-gi7 tek8-teng si7 ti7 tiau5-bi7-liau7 e5 chi2-teng7 su2-iong7 teng2-bin7. “Chiann2-sio” be7-sai2 khng3 jin7-ho5 e5 tiau5-bi7-liau7; “ang5-sio” to7 ai3 he7 tau7-iu5, ha7 thng5 kap che7 hang7 e5 tiau5-bi7-liau7; “lou2” kap “hong” ma7 ai3 he7 tau7-iu5 teng2 tiau5-bi7-liau7; “go5” si7 ai3 he7 thng5."
        ],
        [
          "「Chiann2-sio」 kap 「ang5-sio」 e5 區別是，「chiann2-sio」無加任何 e5 調味料而且無牽羹；「ang5-sio」必須愛加糖、加豆油 kap 濟項 e5 調味料並且愛牽羹。另外，物件 beh 紅燒進前愛先用油 chann3 過。",
          "“Chiann2-sio” kap “ang5-sio” e5 khu-piat8 si7, “chiann2-sio” bo5 ka jin7-ho5 e5 tiau5-bi7-liau7 ji5-chhiann2 bo5 khan-kenn; “ang5-sio” pit-su ai3 ka thng5, ka tau7-iu5 kap che7 hang7 e5 tiau5-bi7-liau7 peng7-chhiann2 ai3 khan-kenn. Leng7-goa7, mih8-kiann7 beh ang5-sio chin3-cheng5 ai3 seng iong7 iu5 chann3 koe3."
        ],
        [
          "「Ang5-sio」 kap 「lou2」 e5 精差有三位：一位是「ang5-sio」需要牽羹，「lou2」 m7 免牽羹；另外一位是「ang5-sio」愛 hou7  湯汁收縮到 ta，抑「lou2」無需要收縮湯汁； koh 來是「ang5-sio」愛先將食物過油，「lou2」 m7 免。",
          "“Ang5-sio” kap “lou2” e5 cheng-chha u7 sann ui7: chit8 ui7 si7 “ang5-sio” su-iau3 khan-kenn, “lou2” m7 bian2 khan-kenn; leng7-goa7 chit8 ui7 si7 “ang5-sio” ai3 hou7 thng-chiap siu-sok kau3 ta, iah “lou2” bo5 su-iau3 siu-sok thng-chiap; koh lai5 si7 “ang5-sio” ai3 seng chiong sit8-but8 koe3-iu5, “lou2” m7 bian2."
        ],
        [
          "「Lou2」 kap 「hong」最大 e5 精差是：「hong」一定愛隔水料理。另外，「hong」kap 「ang5-sio」仝款，物件愛先用油 chann3 過。",
          "“Lou2” kap “hong” choe3 toa7 e5 cheng-chha si7: “hong” it-teng7 ai3 keh-chui2 liau7-li2. Leng7-goa7, “hong” kap “ang5-sio” kang7-khoan2, mih8-kiann7 ai3 seng iong7 iu5 chann3 koe3."
        ],
        [
          "「Go5」 ti7 （+ chham 調味料﹞這個義素項需要做補充：是「用糖做特定 e5 調味料」。這點 kap 仝組 e5 烹調動詞有誠明顯 e5 語義 e5 區隔。",
          "“Go5” ti7 (+ chham tiau5-bi7-liau7) chit e5 gi7-sou3 hang7 su-iau3 cho3 pou2-chhiong: si7 “iong7 thng5 cho3 tek8-teng7 e5 tiau5-bi7-liau7”. Chit tiam2 kap kang7 chou e5 pheng-tiau7 tong7-su5 u7 chiann5 beng5-hian2 e5 gi2-gi7 e5 khu-keh."
        ],
        [
          "這組烹調動詞共同 e5 語義成分是攏需要加水落去料理。下面是比較分析：",
          "Chit chou pheng-tiau7 tong7-su5 kiong7-tong5 e5 gi2-gi7 seng5-hun si7 long2 su-iau3 ka chui2 loh8 khi3 liau7-li2. E7-bin7 si7 pi2-kau3 hun-sek:"
        ],
        [
          "這4個詞會使看做是「同義詞」。「Oe 糜」會使講做「khong3 糜」，ma7 會使講做「tun7 糜」、「pu5 糜」，攏是「將食物 khng3 入水內，kham3 蓋，tauh8-tauh8-a2 chu2 真久」 e5 料理方式。",
          "Chit 4 e5 su5 e7-sai2 khoann3 cho3 si7 “tong5-gi7-su5”. “Oe moai5” e7-sai2 kong2 cho3 “khong3 moai5”, ma7 e7-sai2 kong2 cho3 “tun7 moai5”, “pu5 moai5”, long2 si7 “chiong sit8-but8 khng3 jip8 chui2-lai7, kham3 koa3, tauh8-tauh8-a2 chu2 chin ku2” e5 liau7-li2 hong-sek."
        ],
        [
          "「Chu2」 kap 「kun5」 e5 差別是 ti7，「kun5」需要 khah 長時間 e5 料理；「chu2」無這款限制。所以，若是緊熟 e5 食物加水落去料理 be7 當講做「kun5」。親像，be7 使講「kun5豆腐湯」，ma7 無人會 ka7 幾分鐘仔就 theng2 好料理好勢 e5 「卵湯」講做「kun5 卵湯」。",
          "“Chu2” kap “kun5” e5 chha-piat8 si7 ti7, “kun5” su-iau3 khah tng5-si5-kan e5 liau7-li2; “chu2” bo5 chit khoan2 han7-che3. Sou2-i2, na7 si7 kin2 sek8 e5 sit8-but8 ka chui2 loh8 khi3 liau7-li2 be7-tang3 kong2 cho3 “kun5”. Chhin-chhiunn7, be7-sai2 kong2 “kun5 tau7-hu7-thng”, ma7 bo5 lang5 e7 ka7 kui2 hun-cheng-a2 to7 theng2-ho2 liau7-li2 ho2-se3 e5 “nng7-thng” kong2 cho3 “kun5 nng7-thng”."
        ],
        [
          "「Kun5」 kap 「oe」 e5  精差是：「oe」需要 kham3 蓋進行。以前 e5 人定講：「用狗母鍋鍋肉」，就是用「砂鍋」煮肉 e5 意思。雖罔隨著生活型態 e5 改變，出現真濟會當取代狗母鍋 e5 烹調用具，m7-koh 基本上「oe」物件猶是保留狗母鍋愛 kham3 蓋這個要素。「Kun5」就無這項限制，kham3 蓋無 kham3 蓋攏會使，親像「kun5 蕃薯箍」一般攏無 teh kham3 蓋。",
          "“Kun5” kap “oe” e5 cheng-chha si7: “oe” su-iau3 kham3 koa3 chin3-heng5. I2-cheng5 e5 lang5 tiann7 kong2: “Iong7 kau2-bu2-oe oe bah”, to7-si7 iong7 “soa-oe” chu2 bah e5 i3-su3. Sui-bong2 sui5 tioh8 seng-oah8 heng5-thai7 e5 kai2-pian3, chhut-hian7 chin che7 e7-tang3 chhu2-tai7 kau2-bu2-oe e5 pheng-tiau7 iong7-khu7, m7-koh ki-pun2 siong7 “oe” mih8-kiann7 iau2 si7 po2-liu5 kau2-bu2-oe ai3 kham3 koa3 chit e5 iau3-sou3. “Kun5” to7 bo5 chit hang7 han7-che3, kham3 koa3 bo5 kham3 koa3 long2 e7-sai2, chhin-chhiunn7 “kun5 han-chi5-khou” it-poann long2 bo5 teh kham3 koa3."
        ],
        [
          "「Tun7」kap 「tim7」唯一 e5 無仝是：「tun7」 m7 免隔水料理，m7-koh 「tim7」是一定愛用內外鍋 e5 方式去料理。「Tim7」 ti7 這組詞內底是唯一需要隔水料理e5 。",
          "“Tun7”kap “tim7”ui5-ite5 bo5 kang5 si7: “tun7” m7 bian2 keh-chui2 liau7-li2,m7-koh “tim7”si7 it-teng7 ai3 iong7 lai7-goa7-oe e5 hong-sek khi3 liau7-li2.“Tim7” ti7 chit chousu5lai7-te2 si7 ui5-it su-iau3keh-chui2 liau7-li2 e5."
        ],
        [
          "「Phu52」只限 ti7 煮熟了後會浮起來 e5 物件，像講「圓仔」、「魚丸」、「魚焿」等等，若是「蕃薯」、「排骨」這種浮 be7 起來 e5 物件，只會當用「chu2」 e5 、用「kun5」 e5，be7 當用「phu5」 e5  。另外，「phu5」因為食物會浮起來所以 be7 用得 kham3 蓋。",
          "“Phu52” chi2 han7 ti7 chu2-sek8 liau2-au7 e7 phu5--khi2-lai5 e5 mih8-kiann7, chhiunn7 kong2 “inn5-a2', “hi5-oan5”, “hi5-kenn” teng2-teng2, na7 si7 “han-chi5”, “pai5-kut” chit chiong2 phu5 be7 khi2--lai5 e5 mih8-kiann7, chi2 e7-tang3 iong7 “chu2” e5, iong7 “kun5” e5, be7-tang3 iong7 “phu5”e5. Leng7-goa7, “phu5”in-ui7 sit8-but8 e7 phu5--khi2-lai5 sou2-i2 be7-iong7-tit kham3 koa3."
        ],
        [
          "「Au」 kap 「phu52」看起來好親像是「同義詞」，m7-koh in 所要求 e5 特定 e5 對象物是無仝 e5:「phu52」只使用 ti7 煮熟了後會浮起來 e5 物件；「au」只限佇「菜尾」。「Au」是 ka7 食chhun e5 菜 lok-lok 做伙chu2 e5 方式。Ti7 chia，「au」 kap 「phu52」愛 koh 進一步做比較：",
          "“Au” kap “phu52” khoann3--khi2-lai5 ho2 chhin-chhiunn7 si7 “tong5-gi7-su5”, m7-koh in sou2 iau-kiu5 e5 tek8-teng7 e5 tui3-siong3-but8 si7 bo5 kang5 e5: “phu52” chi2 su2-iong7 ti7 chu2-sek8 liau2-au7 e7 phu5--khi2-lai5 e5 mih8-kiann7; “au” chi2 han7 ti7 “chhai3-boe2”. “Au” si7 ka7 chiah8 chhun e5 chhai3 lok-lok choe3-hoe2 chu2 e5 hong-sek. Ti7 chia, “au” kap “phu52” ai3 koh chin3-chit8-pou7 cho3 pi2-kau3:"
        ],
        [
          "這組詞共同 e5 語義成分是（+kham3 蓋﹞。攏是利用 kham3 蓋製造密閉e5 空間 hou7 蒸氣 be7 漏洩出去來進行烹煮 e5 一種方式。主要 e5 區別特徵是：是 m7 是愛「隔水料理」以及是 m7 是愛 ti7「內鍋 khng3 水」這2項。下面是分析比較：",
          "Chit chou su5 kiong7-tong5 e5 gi2-gi7 seng5-hun si7(+kham3 koa3). Long2 si7 li7-iong7 kham3 koa3che3-cho7 bit8-pi7e5 khong-kan hou7 cheng-khi3 be7 lau7-siap--chhut-khi3 lai5 chin3-heng5 pheng-chu2 e5 chit8 chiong2 hong-sek. chu2-iau3 e5 khu-piat8 tek8-teng si7: si7 m7 si7 ai3“keh-chui2 liau7-li2”i2-kip8 si7 m7 si7 ai3 ti7“lai7-oekhng3chui2”chit2 hang7. E7-bin7 si7 hun-sek pi2-kau3:"
        ],
        [
          "這2個詞會 tang3 講是「同義詞」。「Hip 飯」也有人講做「bun7 飯」。",
          "Chit 2 e5 su5 e7-tang3 kong2 si7 “tong5-gi7-su5”. “Hip png7” ia7 u7 lang5 kong2 cho3 “bun7 png7”."
        ],
        [
          "「Chheng3」 kap 「chhoe」唯一 e5 精差是：「chheng3」愛 ti7 內鍋khng3 水，若是「chhoe」就 m7 免。親像「chhoe 饅頭」，是 be7 用得 tiam3 饅頭頂頭加水e5 ；抑若是欲「chheng3 油飯」就愛加一屑仔水 tiam3 內鍋才會使得。有當時會 tang3 用酒來代替水，親像「chheng3 燒酒蝦」就是以酒代水，總是內鍋愛有寡水分。",
          "“Chheng3” kap “chhoe” ui5-it e5 cheng-chha si7: “chheng3” ai3 ti7 lai7-oe khng3 chui2, na7 si7 “chhoe” to7 m7 bian2. Chhin-chhiunn7 “chhoe ban2-tho5”, si7 be7-iong7-tit tiam3 ban2-tho5 teng2-thau5 ka chui2 e5; iah na7 si7 beh “chheng3 iu5-png7” to7 ai3 ka chit8-sut-a2 chui2 tiam3 lai7-oe chiah e7-sai2-tit. U7 tang-si5 e7-tang3 iong7 chiu2 lai5 tai7-the3 chui2, chhin-chhiunn7 “chheng3 sio-chiu2-he5” to7-si7 i2 chiu2 tai7 chui2, chong2-si7 lai7-oe ai3 u7 koa2 chui2-hun."
        ],
        [
          "這2個詞主要 e5 精差是：「hip」 m7 免隔水料理，「chheng3」愛隔水料理。「油飯」會使用「hip」 e5，ma7 會使用「chheng3」 e5，不過料理 e5 方法無仝，相信口感、氣味會有精差才著，就看個人 e5 口味去決定 beh「hip」抑是 beh 「chheng3」loh！",
          "Chit 2 e5 su5 chu2-iau3 e5 cheng-chha si7: “hip” m7 bian2 keh-chui2 liau7-li2, “chheng3” ai3 keh-chui2 liau7-li2. “Iu5-png7” e7-sai2 iong7 “hip” e5, ma7 e7-sai2 iong7 “chheng3” e5, put-ko3 liau7-li2 e5 hong-hoat bo5 kang5, siong-sin3 khau2-kam2, khi3-bi7 e7 u7 cheng-chha chiah tioh8, to7 khoann3 ko3-jin5 e5 khau2-bi7 khi3 koat-teng7 beh “hip” iah si7 beh “chheng3” loh!"
        ],
        [
          "「Pheng 3」 kap 「chheng3」 e5 精差是：「pheng」無需要「隔水料理」，而且內鍋 be7 使khng3 水。「Pheng 茄苳雞」 e5 方法就是 ti7 雞肉頂頭抹鹽，ka7 茄苳葉包起去了後 khng3落鼎内，kham3 蓋，內鍋無加水，ta-ta chu2 到熟。",
          "“Pheng 3” kap “chheng3” e5 cheng-chha si7: “pheng” bo5 su-iau3 “keh-chui2 liau7-li2”, ji5-chhiann2 lai7-oe be7-sai2 khng3 chui2. “Pheng ka-tang-ke” e5 hong-hoat to7-si7 ti7 ke-bah teng2-thau5 boah iam5, ka7 ka-tang-hioh8 pau--khi2-khi3 liau2-au7 khng3 loh8 tiann2-lai7, kham3 koa3, lai7-oe bo5 ka chui2, ta-ta chu2 kau3 sek8."
        ],
        [
          "這組詞共同 e5 語義成分是（-下 kiam5-chiann2﹞，也就是攏免下 kiam5-chiann2。另外，ti7 滾水內進行料理也是 in 共同 e5 語義成分。",
          "Chit chou su5 kiong7-tong5 e5 gi2-gi7 seng5-hun si7 (-he7 kiam5-chiann2), ia7 to7-si7 long2 bian2 he7 kiam5-chiann2. Leng7-goa7, ti7 kun2-chui2 lai7 chin3-heng5 liau7-li2 ia7 si7 in kiong7-tong5 e5 gi2-gi7 seng5-hun."
        ],
        [
          "這2個詞會使看做是「同義詞」。有時陣食材需要去血水，去臭 hian3 抑是需要軟化 e5 時，咱會 ka7 in 下落滾水內底快速「thng3」一下抑是講「chann3」一下。",
          "Chit 2 e5 su5 e7-sai2 khoann3 cho3 si7 “tong5-gi7-su5”. U7 si5-chun7 sit8-chai5 su-iau3 khi3 hoeh-chui2, khi3 chhau3-hian3 iah si7 su-iau3 nng2-hoa3 e5 si5, lan2 e7 ka7 in he7 loh8 kun2-chui2 lai7-te2 khoai3-sok “thng3” chit8-e7 iah si7 kong2 “chann3” chit8-e7."
        ],
        [
          "「Sah8」無親像「thng3」按呢會當快速完成，所以 khah oh 熟 e5 物件就愛用「sah8」 e5，be7 使用「thng3」 e5 。像講「sah8 卵」、「sah8 蕃麥」。倒反來講，吃火鍋 e5 時若 ka7 he 頂級 e5 松阪牛肉下落去「sah8」，按呢就 siunn 糟蹋物件 loh 。",
          "“Sah8” bo5 chhin-chhiunn7 “thng3” an2-ne e7-tang3 khoai3-sok oan5-seng5, sou2-i2 khah oh sek8 e5 mih8-kiann7 to7 ai3 iong7 “sah8” e5, be7 su2-iong7 “thng3” e5. chhiunn7 kong2 “sah8 nng7”, “sah8 hoan-beh8”. To3-peng2 lai5 kong2, chiah8 hoe2-ko e5 si5 na7 ka7 he teng2-kip e5 Song-pan2 gu5-bah he7 loh8 khi3 “sah8”, an2-ne to7 siunn chau-that mih8-kiann7 loh."
        ],
        [
          "「Siap」 ti7 《廈》有3個詞義：1. chiann-bah，eng7 iu5 chu2-mih8；2. chiong kun2-chui2 thng3；3. sah8-mih8。其中第1個已經 ti7  A 類組討論過，第2個 kap 第3個攏是屬 ti7 G組這個類組，所以「siap」 ti7 這組是1個「多義詞」：當它是（+快速完成﹞ e5 時，就 kap 「thng3」是「同義詞」；若（-快速完成﹞ e5 時就 kap 「sah8」無精差。",
          "“Siap” ti7 “E7” u7 3 e5 su5-gi7: 1. chiann-bah, eng7 iu5 chu2-mih8; 2. chiong kun2-chui2 thng3; 3. sah8-mih8. Ki5-tiong te7 1 e5 i2-keng ti7 A lui7-chou tho2-lun7 koe3, te7 2 e5 kap te7 3 e5 long2 si7 siok8-ti7 G chou chit e5 lui7-chou, sou2-i2 “siap” ti7 chit chou si7 1 e5 “to-gi7-su5”: tng i si7 (+ khoai3-sok oan5-seng5) e5 si5, to7 kap “thng3” si7 “tong5-gi7-su5”; na7 (-khoai3-sok oan5-seng5) e5 si5 to7 kap “sah8” bo5 cheng-chha."
        ],
        [
          "「Chhek8」是這組詞內底唯一有限定特定 e5 對象物 e5 。只適用 ti7 麵類 e5 食物。像講「chhek8 麵」抑是「chhek8 米粉」。",
          "“Chhek8” si7 chit chou su5 lai7-te2 ui5-it u7 han7-teng7 tek8-teng7 e5 tui3-siong3-but8 e5. chi2 sek-iong7 ti7 mi7-lui7 e5 sit8-but8. Chhiunn7 kong2 “chhek8mi7” iah si7 “chhek8bi2-hun2”."
        ],
        [
          "這組詞 kap 食物是 m7 是直接接觸火源有牽連。下面是分析比較：",
          "Chit chou su5 kap sit8-but8 si7 m7 si7 tit8-chiap chiap-chhiok hoe2-goan5 u7 khan-lian5. E7-bin7 si7 hun-sek pi2-kau3:"
        ],
        [
          "這3個詞攏（-直接接觸火源﹞，也就是將食物 khng3 tiam3 火頂頭烹調（一般會用鐵網仔隔開），m7 是 khng3 tiam3 火抑是火灰內底e5。像講 ka7 雀鳥仔 khng3 tiam3 火頂頭料理 e5 方式就叫做「piak 雀鳥仔羓」，也會使講做「hang 雀鳥仔羓」抑是「pek 雀鳥仔羓」。",
          "Chit 3 e5 su5 long2 (-tit8-chiap chiap-chhiok hoe2-goan5), ia7 to7-si7 chiong sit8-but8 khng3 tiam3 hoe2 teng2-thau5 pheng-tiau7 (it-poann e7 iong7 thih-bang7-a2 keh-khui), m7 si7 khng3 tiam3 hoe2 iah si7 hoe2-hu lai7-te2 e5. Chhiunn7 kong2 ka7 chhiok-chiau2-a2 khng3 tiam3 hoe2 teng2-thau5 liau7-li2 e5 hong-sek to7 kio3-cho3 “piak chhiok-chiau2-a2-pa”, ia7 e7-sai2 kong2 cho3 “hang chhiok-chiau2-a2-pa” iah si7 “pek chhiok-chiau2-a2-pa”."
        ],
        [
          "這3個詞攏是會使將食物 khng3 tiam3 火抑是火灰內底料理 e5 。因為食物會直接接觸火源 e5 關係，一般攏使用有外皮 e5 食物，若無就是愛 ka7 食物包起來咱才會 theh8 來 「pu5」，theh8 來「khong3」，theh8 來「oe」，像講「蕃薯」抑是「芋仔」。",
          "Chit 3 e5 su5 long2 si7 e7-sai2 chiong sit8-but8 khng3 tiam3 hoe2 iah si7 hoe2-hu lai7-te2 liau7-li2 e5. In-ui7 sit8-but8 e7 tit8-chiap chiap-chhiok hoe2-goan5 e5 koan-he7, it-poann long2 su2-iong7 u7 goa7-phoe5 e5 sit8-but8, na7 bo5 to7-si7 ai3 ka7 sit8-but8 pau--khi2-lai5 lan2 chiah e7 theh8 lai5 “pu5”, theh8 lai5 “khong3”, theh8 lai5 “oe”,chhiunn7 kong2 “han-chi5” iah si7 “ou7-a2”."
        ],
        [
          "「Pu5」並無一定愛將食物 khng3 tiam3  火抑是火灰內底，像講「pu5 鰇魚」、「pu5 麭」。這個時陣就 kap 「hang」、「piak 2」抑是「pek 2」無精差。",
          "“Pu5” peng7 bo5 it-teng7 ai3 chiong sit8-but8 khng3 tiam3 hoe2 iah si7 hoe2-hu lai7-te2, chhiunn7 kong2 “pu5 jiu5-hi5”, “pu5 phang2”. Chit e5 si5-chun7 to7 kap “hang”, “piak 2” iah si7 “pek 2” bo5 cheng-chha."
        ],
        [
          "另外，「khong3」雖然仝款是直接接觸火源，m7-koh 這時陣 e5 火源 m7 是火抑是火灰，是高溫 e5 土粉，就是咱一般講 e5 「khong3 土窯」，所以「khong3」 kap 其他2個無算是「同義詞」，咱需要 koh 抽出義素做進一步 e5 比較：",
          "leng7-goa7, “khong3” sui-jian5 kang7-khoan2 si7 tit8-chiap chiap-chhiok hoe2-goan5, m7-koh che si5-chun7 e5 hoe2-goan5 m7 si7 hoe2 iah si7 hoe2-hu, si7 ko-un e5 thou5-hun2, to7-si7 lan2 it-poann kong2 e5 “khong3thou5-io5”, sou2-i2 “khong3” kap ki5-tha 2 e5 bo5 sng3 si7 “tong5-gi7-su5”, lan2 su-iau3 koh thiu chhut gi7-sou3 cho3 chin3-chit8-pou7 e5 pi2-kau3:"
        ],
        [
          "這組詞共同e5語義成分是（+二次加熱﹞，攏是 ka7 煮熟 e5 物件 koh 加熱 thang 好食用 e5 方式。事實上，大部分屬 ti7 第一次烹調行為 e5 烹調動詞攏會使做為第二次加熱 e5 烹調動詞來使用；比如講本成用「chha2」 e5 物件，會使 koh 「chha2 hou7 燒」；原先是用 「tun7」e5，會使 koh 「tun7 hou7 燒」；本來是用「tim7」e5，ma7會使 koh 「tim7 hou7 燒」，這類 e5 再次加熱 e5 烹調動詞 ti7 本文無 beh  做討論。Ti7 這組烹調動詞所列 e5 是 khah 有特殊用法 e5 這5個二次加熱 e5 烹調動詞。下面是分析比較：",
          "Chit chou su5 kiong7-tong5 e5 gi2-gi7 seng5-hun si7 (+ ji7-chhu3 ka-jiat8), long2 si7 ka7 chu2-sek8 e5 mih8-kiann7 koh ka-jiat8 thang ho2 sit8-iong7 e5 hong-sek. Su7-sit8 siong7, toa7 pou7-hun7 siok8-ti7 te7-it chhu3 pheng-tiau7 heng5-ui5 e5 pheng-tiau7 tong7-su5 long2 e7-sai2 cho3-ui5 te7-ji7 chhu3 ka-jiat8 e5 pheng-tiau7 tong7-su5 lai5 su2-iong7; pi2-ju5 kong2 pun2-chiann5 iong7 “chha2” e5 mih8-kiann7, e7-sai2 koh “chha2 hou7 sio”; goan5-seng si7 iong7 “tun7”e5, e7-sai2 koh “tun7 hou7 sio”; pun2-lai5 si7 iong7 “tim7” e5, ma7 e7-sai2 koh “tim7 hou7 sio”, chit lui7 e5 chai3-chhu3 ka-jiat8 e5 pheng-tiau7 tong7-su5 ti7 pun2-bun5 bo5 beh cho3 tho2-lun7. Ti7 chit chou pheng-tiau7 tong7-su5 sou2 liat8 e5 si7 khah u7 tek8-su5 iong7-hoat e5 chit 5 e5 ji7-chhu3 ka-jiat8 e5 pheng-tiau7 tong7-su5. E7-bin7 si7 hun-sek pi2-kau3:"
        ],
        [
          "這2個詞會使看做是「同義詞」。凡若是有湯水 e5 食物 beh 再次加熱，咱就講「thng7 hou7 燒」抑是「kho hou7 燒」。另外，原本是下油料理過 e5 食物 beh 再次加熱，「thng7」kap 「kho」攏仝款適用。",
          "Chit 2 e5 su5 e7-sai2 khoann3 cho3 si7 “tong5-gi7-su5”. Hoan7-na7 si7 u7 thng-chui2 e5 sit8-but8 beh chai3-chhu3 ka-jiat8, lan2 to7 kong2 “thng7 hou7 sio” iah si7 “kho hou7 sio”. Leng7-goa7, goan5-pun2 si7 he7 iu5 liau7-li2 koe3 e5 sit8-but8 beh chai3-chhu3 ka-jiat8, “thng7” kap “kho” long2 kang7-khoan2 sek-iong7."
        ],
        [
          "有湯水 e5 食物 be7 使用「liu7」e5，像講「筍仔湯」、「魚丸湯」就無人 teh 講「liu7筍仔湯」、「liu7 魚丸湯」；顛倒反來講，無湯水 e5 食物就會使用「liu7」 e5，親像「liu7 粽」、「liu7 粿」。若按呢敢是無湯水 e5 食物攏會使用「liu7」 e5 ？並 m7 是。「Liu7」就這個義素分析 e5 結果來看，除了有湯水 e5 食物無適用以外，下油料理過 e5 食物抑是用濟油料理過 e5 食物攏愛排除。一般是適用 ti7 F組：hip / bun7 類 e5 物件，像講 hip好抑是 chheng3 好 e5 油飯，bun7 熟 e5 豆仔、chhoe 好 e5 粿抑是 ta-ta pheng 到熟 e5 雞，beh koh 加熱一遍攏適合用「liu7」 e5 。",
          "U7 thng-chui2 e5 sit8-but8 be7 su2-iong7 “liu7” e5, chhiunn7 kong2 “sun2-a2-thng”, “hi5-oan5-thng” to7 bo5 lang5 teh kong2 “liu7 sun2-a2-thng”, “liu7 hi5-oan5-thng”; tian-to3-peng2 lai5 kong2, bo5 thng-chui2 e5 sit8-but8 to7 e7-sai2 iong7 “liu7” e5, chhin-chhiunn7 “liu7 chang3”, “liu7 koe2”. Na7 an2-ne kam2 si7 bo5 thng-chui2 e5 sit8-but8 long2 e7-sai2 iong7 “liu7” e5? Peng7 m7 si7. “Liu7” chiu7 chit e5 gi7-sou3 hun-sek e5 kiat-ko2 lai5 khoann3, tu5-liau2 u7 thng-chui2 e5 sit8-but8 bo5 sek-iong7 i2-goa7, he7 iu5 liau7-li2 koe3 e5 sit8-but8 iah si7 iong7 che7 iu5 liau7-li2 koe3 e5 sit8-but8 long2 ai3 pai5-tu5. It-poann si7 sek-iong7 ti7 F chou: hip / bun7 lui7 e5 mih8-kiann7, chhiunn7 kong2 hip ho2 iah si7 chheng3 ho2 e5 iu5-png7, bun7 sek8 e5 tau7-a2, chhoe ho2 e5 koe2 iah si7 ta-ta pheng kau3 sek8 e5 ke, beh koh ka-jiat8 chit8 pian3 long2 sek-hap8 iong7 “liu7” e5."
        ],
        [
          "「Chann3 3」kap 「liu7」攏適用 ti7 無湯水 e5 食物，m7-koh，「chann3 3」 e5 食物 koh 必須是用濟油料理過 e5 食物。像講原本是用「chinn3」 e5 、用「chah8」 e5 、用「phu5」 e5 、用「phau7」 e5 、用「chia3」 e5 等等屬 ti7 B 類 e5 烹調方式 e5，beh koh 加熱一遍就愛用「chann3」e5。",
          "“Chann3 3” kap “liu7” long2 sek-iong7 ti7 bo5 thng-chui2 e5 sit8-but8, m7-koh, “chann3 3” e5 sit8-but8 koh pit-su si7 iong7 che7 iu5 liau7-li2 koe3 e5 sit8-but8. Chhiunn7 kong2 goan5-pun2 si7 iong7 “chinn3” e5, iong7 “chah8” e5, iong7 “phu5” e5, iong7 “phau7” e5, iong7 “chia3” e5 teng2-teng2 siok8-ti7 B lui7 e5 pheng-tiau7 hong-sek e5, beh koh ka-jiat8 chit8 pian3 to7 ai3 iong7 “chann3” e5."
        ],
        [
          "「Poe7 2」是適用 ti7 原本是下油料理過 e5 食物，比如「chian」、「chha2」、「siap 1」、「pheng 1」、「khian3」等屬 ti7 A類組 e5 動詞；像講 chiann 過 e5 魚會使 koh 「poe7 hou7 燒」，siap 好 e5肉若冷去就 koh 「poe7 hou7 燒」。 Chia-e5 下油料理過 e5 食物 beh 「二次加熱」 ma7 會使用「thng7」 e5，「thng7」 kap 「poe7 2」唯一 e5 精差是：「thng7」會使用 ti7 有湯水 e5 物件，「poe7 2」並無適用 ti7 有湯水 e5 物件。",
          "“Poe7 2” si7 sek-iong7 ti7 goan5-pun2 si7 he7 iu5 liau7-li2 koe3 e5 sit8-but8, pi2-ju5 “chian”, “chha2”, “siap 1”, “pheng 1”, “khian3” teng2 siok8-ti7 A lui7-chou e5 tong7-su5; chhiunn7 kong2 chiann koe3 e5 hi5 e7-sai2 koh “poe7 hou7 sio”, siap ho2 e5 bah na7 leng2 khi3 to7 koh “poe7 hou7 sio”. Chia-e5 he7 iu5 liau7-li2 koe3 e5 sit8-but8 beh “ji7-chhu3 ka-jiat8 “ ma7 e7-sai2 iong7 “thng7” e5, “thng7” kap “poe7 2” ui5-it e5 cheng-chha si7: “thng7” e7-sai2 iong7 ti7 u7 thng-chui2 e5 mih8-kiann7, “poe7 2” peng7 bo5 sek-iong7 ti7 u7 thng-chui2 e5 mih8-kiann7."
        ],
        [
          "分析 e5 應用",
          "Hun-sek e5 eng3-iong7"
        ],
        [
          "透過義素分析咱會得 thang 清楚界定每一個烹調動詞 ti7 「烹調行為」這個詞義類屬中正確 e5 指涉，也會 tang3 比較出 chia-e5 烹調動詞互相 e5 關係。另外，透過義素 e5 抽出也會 tang3 應用 ti7 無仝語言間 e5 比較，成做語言對照抑是對譯 e5 確實 e5 根據。下面提出本文分析結果 e5 應用模式：",
          "Thau3-koe3 gi7-sou3 hun-sek lan2 e7-tit thang chheng-chho2 kai3-teng7 mui2 chit8 e5 pheng-tiau7 tong7-su5 ti7 “pheng-tiau7 heng5-ui5” chit e5 su5-gi7 lui7-siok8 tiong cheng3-khak e5 chi2-siap, ia7 e7-tang3 pi2-kau3 chhut chia-e5 pheng-tiau7 tong7-su5 hou7-siong e5 koan-he7. Leng7-goa7, thau3-koe3 gi7-sou3 e5 thiu chhut ia7 e7-tang3 eng3-iong7 ti7 bo5 kang5 gi2-gian5 kan e5 pi2-kau3, chiann5-cho3 gi2-gian5 tui3-chiau3 iah si7 tui3-ek8 e5 khak-sit8 e5 kin-ki3. E7-bin7 the5 chhut pun2-bun5 hun-sek kiat-ko2 e5 eng3-iong7 bou5-sek:"
        ],
        [
          "（1）仝語義場 e5 詞之間 e5 關係認定",
          "(1) Kang7 gi2-gi7-tiunn5 e5 su5 chi-kan e5 koan-he7 jin7-teng7"
        ],
        [
          "a. 多義詞",
          "a. To-gi7-su5"
        ],
        [
          "本文所分析 e5 烹調動詞當中有跨類組 e5，會使講是「多義詞」。親像：",
          "Pun2-bun5 sou2 hun-sek e5 pheng-tiau7 tong7-su5 tang-tiong u7 khoa3 lui7-chou e5, e7-sai2 kong2 si7 “to-gi7-su5”. Chhin-chhiunn7:"
        ],
        [
          "「Siap」分別屬 ti7 A組：chian / chha2 類（siap1）kap G組：sah8 / thng3 類（siap2）。A類組主要e5 共同特徵是：（+下油﹞；G類組主要e5 共同語義成分是：（-下kiam5-chiann2﹞kap （+滾水﹞，是完全無仝款e5 烹調方式。",
          "“Siap” hun-piat8 siok8-ti7A chou: chian / chha2 lui7 (siap1) kap G chou: sah8 / thng3 lui7 (siap2). A lui7-chou chu2-iau3e5 kiong7-tong5tek8-tengsi7:(+ he7 iu5 ); G lui7-chou chu2-iau3e5 kiong7-tong5 gi2-gi7 seng5-hun si7:(-he7 kiam5-chiann2) kap (+ kun2-chui2), si7 oan5-choan5 bo5 kang7-khoan2e5 pheng-tiau7 hong-sek."
        ],
        [
          "「Pheng」分別屬 ti7 A組：chian / chha2 類（pheng1）、B組：chah8 / chinn3 類（pheng2）kap F組：hip / bun7 類（pheng3）。A類組主要e5 共同語義成分是：（+下油﹞；B類組主要e5 共同語義成分是：（+大量e5 滾油﹞；F類組主要e5 共同語義成分是：（+kham3蓋﹞，顯明是3 種真無仝款e5 烹調方式。",
          "“Pheng”hun-piat8 siok8-ti7A chou: chian / chha2 lui7 (pheng1), B chou: chah8 / chinn3 lui7 (pheng2) kap F chou: hip / bun7 lui7 (pheng3). A lui7-chou chu2-iau3e5 kiong7-tong5 gi2-gi7 seng5-hun si7:(+ he7 iu5); B lui7-chou chu2-iau3e5 kiong7-tong5 gi2-gi7 seng5-hun si7:(+toa7-liong7e5 kun2-iu5); F lui7-chou chu2-iau3e5 kiong7-tong5 gi2-gi7 seng5-hun si7:(+ kham3 koa3), hian2-beng5 si73chiong2chin bo5 kang7-khoan2e5 pheng-tiau7 hong-sek."
        ],
        [
          "「Piak」分別屬 ti7 C組：poe7 / piak 類（piak1）kap H組：hang / pu5 類（piak2）。C類組主要e5 共同語義成分是：（+將食物料理到 ta﹞；食物是 m7 是直接接觸火源是H類組主要e5 語義特徵。",
          "“Piak” hun-piat8 siok8-ti7C chou: poe7 / piak lui7 (piak1) kap H chou: hang / pu5 lui7 (piak2). C lui7-chou chu2-iau3e5 kiong7-tong5 gi2-gi7 seng5-hun si7:(+ chiong sit8-but8 liau7-li2 kau3 ta); sit8-but8si7m7 si7tit8-chiap chiap-chhiok hoe2-goan5 si7H lui7-chou chu2-iau3e5 gi2-gi7tek8-teng."
        ],
        [
          "分別屬 ti7 C組：poe7 / piak 類（pek 1）kap H組：hang / pu5 類（pek 2）。C類組主要 e5共同語義成分是：（+將食物料理到 ta﹞；食物是m7是直接接觸火源是H類組主要 e5 語義特徵，ma7 是有區別 e5 2種料理方式。",
          "Hun-piat8 siok8-ti7 C chou: poe7 / piak lui7 (pek 1) kap H chou: hang / pu5 lui7 (pek 2). C lui7-chou chu2-iau3 e5 kiong7-tong5 gi2-gi7 seng5-hun si7: (+ chiong sit8-but8 liau7-li2 kau3 ta); sit8-but8 si7 m7 si7 tit8-chiap chiap-chhiok hoe2-goan5 si7 H lui7-chou chu2-iau3 e5 gi2-gi7 tek8-teng, ma7 si7 u7 khu-piat8 e5 2 chiong2 liau7-li2 hong-sek."
        ],
        [
          "「pu5」分別屬 ti7 E組：chu2 / kun5 類（pu5 1）kap H組：hang / pu5 類（pu5 2）。E類組主要e5 共同語義成分是：（+加水﹞；H類組主要 e5 共同語義成分是：（+直接接觸火源﹞抑是（-直接接觸火源﹞，是完全無仝款 e5 烹調方式。",
          "“Pu5” hun-piat8 siok8-ti7 E chou: chu2 / kun5 lui7 (pu5 1) kap H chou: hang / pu5 lui7 (pu5 2). E lui7-chou chu2-iau3 e5 kiong7-tong5 gi2-gi7 seng5-hun si7: (+ ka chui2); H lui7-chou chu2-iau3 e5 kiong7-tong5 gi2-gi7 seng5-hun si7: (+ tit8-chiap chiap-chhiok hoe2-goan5) iah si7 (-tit8-chiap chiap-chhiok hoe2-goan5), si7 oan5-choan5 bo5 kang7-khoan2 e5 pheng-tiau7 hong-sek."
        ],
        [
          "分別屬 ti7 B組：chah8 / chinn3 類（chann31）、G組：sah8 / thng3 類（chann32）kap I組：liu7 / thng7類（chann33）。B類組主要e5 共同語義成分是：（+大量e5 滾油﹞；G類組主要e5 共同語義成分是：（-下kiam5-chiann2﹞kap （+滾水﹞；I類組主要e5 共同語義成分是：（+二次加熱﹞，是3種完全無仝款e5 烹調方式。",
          "Hun-piat8 siok8-ti7B chou: chah8 / chinn3 lui7 (chann31), G chou: sah8 / thng3 lui7 (chann32) kap I chou: liu7 / thng7 lui7 (chann33). B lui7-chou chu2-iau3e5 kiong7-tong5 gi2-gi7 seng5-hun si7:(+toa7-liong7e5 kun2-iu5); G lui7-chou chu2-iau3e5 kiong7-tong5 gi2-gi7 seng5-hun si7:(-he7 kiam5-chiann2) kap (+ kun2-chui2); I lui7-chou chu2-iau3e5 kiong7-tong5 gi2-gi7 seng5-hun si7:(+ ji7-chhu3 ka-jiat8), si7 3 chiong2 oan5-choan5 bo5 kang7-khoan2e5 pheng-tiau7 hong-sek."
        ],
        [
          "分別屬 ti7 E組：sah8 / thng3 類（khong3 1） kap H組：hang / pu5 類（khong3 2）。E類組主要e5 共同語義成分是：（+加水﹞；H類組主要e5 共同語義成分是：（+直接接觸火源﹞抑是（-直接接觸火源﹞，是完全無仝款e5 烹調方式。",
          "Hun-piat8 siok8-ti7E chou: sah8 / thng3 lui7 (khong31) kap H chou: hang / pu5 lui7 (khong3 2). E lui7-chou chu2-iau3e5 kiong7-tong5 gi2-gi7 seng5-hun si7:(+ ka chui2); H lui7-chou chu2-iau3e5 kiong7-tong5 gi2-gi7 seng5-hun si7:(+ tit8-chiap chiap-chhiok hoe2-goan5) iah si7 (-tit8-chiap chiap-chhiok hoe2-goan5), si7 oan5-choan5 bo5 kang7-khoan2e5 pheng-tiau7 hong-sek."
        ]
      ],
      "篇名": "台語烹調動詞 e5義素分析"
    }
  ]
}
