{
  "作者": "張裕宏",
  "出版年": "2005",
  "出版者": "台灣羅馬字協會",
  "文類": "小說",
  "書名": "阿鳳姨e5五度空間",
  "書寫系統": "羅馬字",
  "資料": [
    {
      "段": [
        [
          "暗光鳥bueh掠田鼠。",
          "Am3-kong-tsiau2 bueh liah8 tshan5-tshi2."
        ],
        [
          "烏鴉講：「身軀漆hoo7烏烏，",
          "Oo-a kong2: “Sing-khu tshat hoo7 oo-oo,"
        ],
        [
          "「暗光鳥tio7會無看tioh8你。」",
          "“Am3-kong-tsiau2 tio7 e7 bo5 khuann3 tioh8 li2.”"
        ],
        [
          "田鼠tio7去nng3煙tang5-khoo，ko7火thun5-loo。",
          "Tshan5-tshi2 tio7 khi3 nng3 ian-tang5-khoo, ko7 hue2-thun5-loo."
        ],
        [
          "M7-ko3田鼠目tsiu kim-sih-sih。",
          "M7-ko3 tshan5-tshi2 bak8-tsiu kim-sih-sih."
        ],
        [
          "錢鼠講：「目tsiu kek hoo7 mi-mi，",
          "Tsinn5-tshi2 kong2: “Bak8-tsiu kik hoo7 mi-mi,"
        ],
        [
          "「暗光鳥tio7會無看tioh8你。」",
          "“Am3-kong-tsiau2 tio7 e7 bo5 khuann3 tioh8 li2.”"
        ],
        [
          "田鼠tio7目睭放kheh-kheh，",
          "Tshan5-tshi2 tio7 bak8-tsiu pang3-kheh-kheh,"
        ],
        [
          "Suah跋落去溝a2底。",
          "Suah puah8 loh8 khi3 kau-a2-te2."
        ],
        [
          "暗光鳥看kah笑kah：「Heh，heh，heh！」",
          "Am3-kong-tsiau2 khuann3 kah tshio3 kah: “Heh, heh, heh!”"
        ]
      ],
      "篇名": "目tsiu Mi-mi"
    },
    {
      "段": [
        [
          "有一水雞a2-kiann2 taN9出世，",
          "U7 tsit8 tsui2 ke-a2-kiann2 taN9 tshut-si3,"
        ],
        [
          "內面一隻bai2-kau5-kau5。",
          "Lai7-bin7 tsit8 tsiah bai2-kau5-kau5."
        ],
        [
          "骨格koh粗，嘴pe koh扁。",
          "Kut-keh koh tshoo, tshui3-pe koh pinn2."
        ],
        [
          "哮tioh8：「Bi9。Bi9。Bi9。」",
          "Hau2 tioh8: “ Bi9. Bi9. Bi9.”"
        ],
        [
          "別隻雞a2定定ai3 ting3--伊。",
          "Pat8 tsiah ke-a2 tiann7-tiann7 ai3 ting3--i."
        ],
        [
          "有一擺，伊hong5 jiok到魚池a2邊，",
          "U7 tsit8 pai2, i hong5 jiok kau3 hi5-ti5-a2 pinn,"
        ],
        [
          "Tsu7 an2-ne tio7 ka7跳--落-去。",
          "Tsu7 an2-ne tio7 ka7 thiau3--loh8-khi3."
        ],
        [
          "無想講會曉siu5，koh會tshang3水bi7。",
          "Bo5 siunn7 kong2 e7-hiau2 siu5, koh e7 tshang3-tsui2-bi7."
        ],
        [
          "雞a2看kah嘴開開，",
          "Ke-a2 khuann3 kah tshui3 khui-khui,"
        ],
        [
          "目tsiu大大lui2。",
          "Bak8-tsiu tua7-tua7-lui2."
        ]
      ],
      "篇名": "Bai2-bai2雞a2-kiann2"
    },
    {
      "段": [
        [
          "巫婆kun5一phun缸e5肉羹湯，",
          "Bu5-po5 kun5 tsit8 phun-kng e5 bah-kenn-thng,"
        ],
        [
          "胡蠅bang2-a2 m7敢tsng。",
          "Hoo5-sin5 bang2-a2 m7 kann2 tsng."
        ],
        [
          "Ki3-li3-ki3-li3鬼來偷食。",
          "Ki3-li3-ki3-li3-kui2 lai5 thau-tsiah8."
        ],
        [
          "巫婆ka7伊ian2入去phun缸。",
          "Bu5-po5 ka7 i ian2 jip8 khi3 phun-kng."
        ],
        [
          "Ki3-li3-ki3-li3鬼爬--出-來，緊偷走，",
          "Ki3-li3-ki3-li3-kui2 pe5--tshut-lai5, kin2 thau-tsau2,"
        ],
        [
          "半路tu2 tioh8一陣野狗。",
          "Puann3-loo7 tu2 tioh8 tsit8 tin7 ia2-kau2."
        ],
        [
          "野狗講：「肉羹！肉羹！Au2！Au2！Au2！」",
          "Ia2-kau2 kong2: “Bah-kenn! Bah-kenn! Au2! Au2! Au2!”"
        ],
        [
          "Ki3-li3-ki3-li3鬼拚leh走。",
          "Ki3-li3-ki3-li3-kui2 piann3 leh tsau2."
        ],
        [
          "野狗tue3 leh走，哮kah：「Au2！Au2！Au2！」",
          "Ia2-kau2 tue3 leh tsau2, hau2 kah: “Au2! Au2! Au2!”"
        ],
        [
          "Ki3-li3-ki3-li3鬼「ki3-li3-ki3-li3」哮。",
          "Ki3-li3-ki3-li3-kui2 “ki3-li3-ki3-li3”-hau2."
        ]
      ],
      "篇名": "肉羹"
    },
    {
      "段": [
        [
          "Absalom，頭毛長長，無縛尾，",
          "Absalom, thau5-mng5 tng5-tng5, bo5 pak8-bue2,"
        ],
        [
          "騎馬，頭毛iann7-iann7飛。",
          "Khia5-be2, thau5-mng5 iann7-iann7-pue."
        ],
        [
          "Absalom騎馬，nng3 tui3樹林過，",
          "Absalom khia5-be2, nng3 tui3 tshiu7-na5 kue3,"
        ],
        [
          "頭毛勾tioh8樹a2-ue。",
          "Thau5-mng5 kau tioh8 tshiu7-a2-ue."
        ],
        [
          "Absalom吊tua3樹a2，hainn3-a7-hainn3，",
          "Absalom tiau3 tua3 tshiu7-a2, hainn3-a7-hainn3,"
        ],
        [
          "疼kah會kainn，koh會hainn。",
          "Thiann3 kah e7 kainn, koh e7 hainn."
        ],
        [
          "部下gia5刀起來tainn2。",
          "Poo7-ha7 gia5 to khi2 lai5 tainn2."
        ],
        [
          "Tainn2一下，Absalom tng3-lap坐，",
          "Tainn2 tsit8-e7, Absalom tng3-lap-tse7,"
        ],
        [
          "頭毛a7有長，a7有短。",
          "Thau5-mng5 a7 u7 tng5, a7 u7 te2."
        ],
        [
          "若像狗ge3--e5。",
          "Na2-tshiunn7 kau2 ge3--e5."
        ]
      ],
      "篇名": "Absalom"
    },
    {
      "段": [
        [
          "壓力鍋真急性，",
          "Ap-lik8-ko tsin kip-sing3,"
        ],
        [
          "代誌long2 bueh趕緊做hoo7成，",
          "Tai7-tsi3 long2 bueh kuann2-kin2 tso3 hoo7 sing5,"
        ],
        [
          "Hip-ue kah慢鍋long2 ka7勸，",
          "Hip-ue kah ban7-ko long2 ka7 khng3,"
        ],
        [
          "勸講：「緊a7一tiann2，慢a7一tiann2。",
          "Khng3 kong2: “Kin2 a7 tsit8 tiann2, ban7 a7 tsit8 tiann2."
        ],
        [
          "「Na2 tioh8 hiah-ni7趕？」",
          "“Na2 tioh8 hiah-ni7 kuann2?”"
        ],
        [
          "「M7-thang食緊long3破碗。」",
          "“M7-thang tsiah8 kin2 long3 phua3 uann2.”"
        ],
        [
          "Khann-a2-ue-a2 long2講：「有影。有影。」",
          "Khann-a2-ue-a2 long2 kong2: “U7-iann2. U7-iann2.”"
        ],
        [
          "總是壓力鍋long2 m7聽。",
          "Tsong2-si7 ap-lik8-ko long2 m7 thiann."
        ],
        [
          "到尾a，壓力鍋爆炸--去。",
          "Kau3 bue2-a, ap-lik8-ko pok8-tsa3--khi3."
        ],
        [
          "Hip-ue講：「有影食緊long3破tiann2。」",
          "Hip-ue kong2: “U7-iann2 tsiah8 kin2 long3 phua3 tiann2.”"
        ]
      ],
      "篇名": "壓力鍋"
    },
    {
      "段": [
        [
          "人行道鋪紅毛塗pang。",
          "Jin5-hing5-to7 phoo ang5-moo5-thoo5-pang."
        ],
        [
          "Tak8塊乖乖倒平平，真好行。",
          "Tak8 te3 kuai-kuai to2-penn5-penn5, tsin ho2 kiann5."
        ],
        [
          "Kan-na一塊ngiauh8-ngiauh8動，",
          "Kan-na tsit8 te3 ngiauh8-ngiauh8-tang7,"
        ],
        [
          "好天踏tioh8 khih8-khok8-khiau3，",
          "Ho2-thinn tah8 tioh8 khih8-khok8-khiau3,"
        ],
        [
          "落雨天踏tioh8水koh會tsuann7人。",
          "Loh8-hoo7-thinn tah8 tioh8 tsui2 koh e7 tsuann7 lang5."
        ],
        [
          "大人gin2-a2對伊long2真giam2。",
          "Tua7-lang5 gin2-a2 tui3 i long2 tsin giam2."
        ],
        [
          "大人看tioh8伊，tio7緊閃。",
          "Tua7-lang5 khuann3 tioh8 i, tio7 kin2 siam2."
        ],
        [
          "Gin2-a2看tioh8伊，tio7 ka7 tsam3,",
          "Gin2-a2 khuann3 tioh8 i, tio7 ka7 tsam3,"
        ],
        [
          "Tsam3 kah碎iam5-iam5，",
          "Tsam3 kah tshui3-iam5-iam5,"
        ],
        [
          "Be7 koh tua3 hia ngiauh8-ngiauh8動。",
          "Be7 koh tua3 hia ngiauh8-ngiauh8-tang7."
        ]
      ],
      "篇名": "紅毛塗pang"
    },
    {
      "段": [
        [
          "A-bin2姨tak8擺kun5 muai5 long2蓋kua3,",
          "A-bin2-i5 tak8 pai2 kun5 muai5 long2 kham3-kua3,"
        ],
        [
          "Am2 phu7 kah kui 灶頂，變am2-phueh8。",
          "Am2 phu7 kah kui tsau3-ting2, pinn3 am2-phueh8."
        ],
        [
          "A-bin2姨ka7 am2-phueh8割hoo7一塊一塊，",
          "A-bin2-i5 ka7 am2-phueh8 kuah hoo7 tsit8 te3 tsit8 te3,"
        ],
        [
          "變na2 tsut8米紙，變na2潤餅皮，",
          "Pinn3 na2 tsut8-bi2-tsua2, pinn3 na2 jun7-piann2-phue5,"
        ],
        [
          "袋tua3塑膠袋a2底，袋kah一袋一袋，",
          "Te7 tua3 sok-ka te7-a2-te2, te7 kah tsit8 te7 tsit8 te7,"
        ],
        [
          "Khng3 tua3櫥a2底，khng3 kah一格一格。",
          "Khng3 tua3 tu5-a2-te2, khng3 kah tsit8 keh tsit8 keh."
        ],
        [
          "等到清明節，",
          "Tan2 kau3 Tshing-bing5-tseh,"
        ],
        [
          "A-bin2姨請人客，",
          "A-bin2-i5 tshiann2 lang5-kheh,"
        ],
        [
          "請人來kauh潤餅kauh。",
          "Tshiann2 lang5 lai5 kauh jun7-piann2-kauh."
        ],
        [
          "M7-ko3 A-bin2姨 e5 tsut8米紙kian3 kauh，kian3破。",
          "M7-ko3 A-bin2-i5 e5 tsut8-bi2-tsua2 kian3 kauh, kian3 phua3."
        ]
      ],
      "篇名": "Am2-phueh8"
    },
    {
      "段": [
        [
          "暗時，山林渾渾沌沌。",
          "Am3-si5, suann-na5 hun7-hun7-tun7-tun7."
        ],
        [
          "鳥a2，野獸，long2 teh睏。",
          "Tsiau2-a2, ia2-siu3, long2 teh khun3."
        ],
        [
          "暗光鳥真孤單。",
          "Am3-kong-tsiau2 tsin koo-tuann."
        ],
        [
          "Bit8-po5走來kah伊做伴。",
          "Bit8-po5 tsau2 lai5 kah i tso3-phuann7."
        ],
        [
          "兩個thit-tho5到天bueh光。",
          "Nng7 e5 thit-tho5 kah thinn bueh kng."
        ],
        [
          "暗光鳥目tsiu sng，",
          "Am3-kong-tsiau2 bak8-tsiu sng,"
        ],
        [
          "趕緊去眠床。",
          "Kuann2-kin2 khi3 bin5-tshng5."
        ],
        [
          "天一下光，",
          "Thinn tsit8-e7 kng,"
        ],
        [
          "暗光鳥，目tsiu kheh-kheh-kheh，",
          "Am3-kong-tsiau2, bak8-tsiu kheh-kheh-kheh,"
        ],
        [
          "見在賊a2偷提。",
          "Kinn3-tsai7 tshat8-a2 thau-theh8."
        ]
      ],
      "篇名": "暗光鳥"
    },
    {
      "段": [
        [
          "Khoo-a2-lah ainn7嬰a2 peh樹a2，四支腳，",
          "Khoo-a2-lah ainn7 enn-a2 peh tshiu7-a2, si3 ki kha,"
        ],
        [
          "M7驚會跋落去樹a2腳。",
          "M7 kiann e7 puah8 loh8 khi3 tshiu7-a2-kha."
        ],
        [
          "猴抱嬰a2 peh樹a2，減一腳，",
          "Kau5 pho7 enn-a2 peh tshiu7-a2, kiam2 tsit8 kha,"
        ],
        [
          "Tsiann5驚會跋落去樹a2腳。",
          "Tsiann5 kiann e7 puah8 loh8 khi3 tshiu7-a2-kha."
        ],
        [
          "伊想講：「Ainn7嬰a2 peh樹a2,四支腳，",
          "I siunn7 kong2: “Ainn7 enn-a2 peh tshiu7-a2, si3 ki kha,"
        ],
        [
          "「Khah加ma7 be7跋落去樹a2腳，」",
          "“Khah ke ma7 be7 puah8 loh8 khi3 tshiu7-a2-kha,”"
        ],
        [
          "伊tio7 bueh學像khoo-a2-lah。",
          "I tio7 bueh oh8 tshiunn7 khoo-a2-lah."
        ],
        [
          "伊tio7換ainn7嬰a2 peh樹a2。",
          "I tio7 uann7 ainn7 enn-a2 peh tshiu7-a2."
        ],
        [
          "猴kiann2 mooh be7 tiau5，liu-liu-tiau7，",
          "Kau5-kiann2 mooh be7 tiau5, liu-liu-tiau7,"
        ],
        [
          "Suah lian3落去樹a2腳。",
          "Suah lian3 loh8 khi3 tshiu7-a2-kha."
        ]
      ],
      "篇名": "Ainn7嬰a2 Peh樹a2"
    },
    {
      "段": [
        [
          "亞當kah夏娃，樂園行透透，",
          "A-tong kah Ha7-ua, lok8-hng5 kiann5-thau3-thau3,"
        ],
        [
          "Tshue7 he食be7老e5 藥草。",
          "Tshue7 he tsiah8 be7 lau7 e5 ioh8-tshau2."
        ],
        [
          "夏娃拾銀杏hoo7亞當試。",
          "Ha7-ua khioh gin5-hing7 hoo7 A-tong tshi3."
        ],
        [
          "亞當講：「Buai3。銀杏tshau3-moo-moo。」",
          "A-tong kong2: “Buai3. Gin5-hing7 tshau3-moo-moo.”"
        ],
        [
          "夏娃peh葡萄籽hoo7亞當試。",
          "Ha7-ua peh po5-to5-tsi2 hoo7 A-tong tshi3."
        ],
        [
          "亞當講：「Buai3。葡萄籽siunn過苦。」",
          "A-tong kong2: “Buai3. Po5-to5-tsi2 siunn-kue3 khoo2.”"
        ],
        [
          "蛇ka7夏娃講：「禁果siang7-kai3好。」",
          "Tsua5 ka7 Ha7-ua kong2: “Kim3-ko2 siang7-kai3 ho2.”"
        ],
        [
          "夏娃挽來試，真kah意，koh ka7亞當tshi7。",
          "Ha7-ua ban2 lai5 tshi3, tsin kah-i3, koh ka7 A-tong tshi7."
        ],
        [
          "兩個na2食，nua7 na2流，",
          "Nng7 e5 na2 tsiah8, nua7 na2 lau5,"
        ],
        [
          "愈食，人愈老。",
          "Lu2 tsiah8, lang5 lu2 lau7."
        ]
      ],
      "篇名": "亞當kah夏娃"
    },
    {
      "段": [
        [
          "A-ka in阿公破病，ai3人tshi7。",
          "A-ka in a-kong phua3-penn7, ai3 lang5 tshi7."
        ],
        [
          "A-ka志願tshi7 in阿公，koh tshi7 in弟弟。",
          "A-ka tsi3-guan7 tshi7 in a-kong, koh tshi7 in ti-ti."
        ],
        [
          "伊khat in阿公e5 muai5，khat一湯匙，",
          "I khat in a-kong e5 muai5, khat tsit8 thng-si5,"
        ],
        [
          "講：「阿公。來。Am9！嘴peh開。」",
          "Kong2: “A-kong. Lai5. Am9! Tshui3 peh--khui.”"
        ],
        [
          "In阿公，頭殼hainn3-hainn3--leh，嘴mi-mi。",
          "In a-kong, thau5-khak hainn3-hainn3--leh, tshui3 mi-mi."
        ],
        [
          "A-ka換khat in弟弟e5 muai5，khat一湯匙，",
          "A-ka uann7 khat in ti-ti e5 muai5, khat tsit8 thng-si5,"
        ],
        [
          "講：「弟弟。來，Am9！嘴peh開。」",
          "Kong2: “Ti-ti. Lai5, Am9! Tshui3 peh--khui.”"
        ],
        [
          "In弟弟a5-m3一下，食--落-去。",
          "In ti-ti a5-m3 tsit8-e7, tsiah8--loh8-khi3."
        ],
        [
          "A-ka koh khat in弟弟e5 muai5，khat一湯匙，",
          "A-ka koh khat in ti-ti e5 muai5, khat tsit8 thng-si5,"
        ],
        [
          "In阿公a5-m3一下，ka7食--去。",
          "In a-kong a5-m3 tsit8-e7, ka7 tsiah8--khi3."
        ]
      ],
      "篇名": "A9-m3一下"
    },
    {
      "段": [
        [
          "A-lip8伯看tioh8一個少年家，",
          "A-lip8-peh khuann3 tioh8 tsit8 e5 siau3-lian5-ke,"
        ],
        [
          "Phing7 ti7樹a2頭，khun3 kah m7知醒。",
          "Phing7 ti7 tshiu7-a2-thau5, khun3 kah m7 tsai tshenn2."
        ],
        [
          "伊想講：「伊會親像我an2-ne，",
          "I siunn7 kong2: “I e7 tshin-tshiunn7 gua2 an2-ne,"
        ],
        [
          "「Ui3少年khun3 ka3 L.K.K。」",
          "“Ui3 siau3-lian5 khun3 ka3 L.K.K.”"
        ],
        [
          "伊tio7 ka7少年家叫hoo7醒。",
          "I tio7 ka7 siau3-lian5-ke kio3-hoo7-tshenn2."
        ],
        [
          "少年家suah kah A-lip8伯起冤家，",
          "Siau3-lian5-ke suah kah A-lip8-peh khi2-uan-ke,"
        ],
        [
          "Ka7 A-lip8伯tshia一下，tng3-lap坐。",
          "Ka7 A-lip8-peh tshia tsit8-e7, tng3-lap-tse7."
        ],
        [
          "A-lip8伯tng3一下，目tsiu出火星，",
          "A-lip8-peh tng3 tsit8-e7, bak8-tsiu tshut hue2-tshenn,"
        ],
        [
          "目tsiu peh-kim，tsiah知睏一醒，",
          "Bak8-tsiu peh-kim, tsiah tsai khun3 tsit8 tshenn2,"
        ],
        [
          "想講：「Ka-tsai3！我iau2是少年家！」",
          "Siunn7 kong2: “Ka-tsai3! Gua2 iau2 si7 siau3-lian5-ke!”"
        ]
      ],
      "篇名": "A-lip8-peh"
    },
    {
      "段": [
        [
          "愛麗絲e5頷頸a2長--起-來，",
          "A-li2-suh e5 am7-kun2-a2 tng5--khi2-lai5,"
        ],
        [
          "頭殼高高，親像ki5-lin5-lok8,",
          "Thau5-khak kuan5-kuan5, tshin-tshiunn7 ki5-lin5-lok8,"
        ],
        [
          "Tham頭bueh kah鳥a2講話，",
          "Tham-thau5 bueh kah tsiau2-a2 kong2-ue7,"
        ],
        [
          "鳥a2飛了了。",
          "Tsiau2-a2 pue liau2-liau2."
        ],
        [
          "愛麗絲頷頸a2彎彎，親像鵝，",
          "A-li2-suh am7-kun2-a2 uan-uan, tshin-tshiunn7 go5,"
        ],
        [
          "Ann3頭bueh kah gin2-a2講話，",
          "Ann3-thau5 bueh kah gin2-a2 kong2-ue7,"
        ],
        [
          "Gin2-a2走了了。",
          "Gin2-a2 tsau2 liau2-liau2."
        ],
        [
          "愛麗絲感覺tioh8真無聊，",
          "A-li2-suh kam2-kak tioh8 tsin bo5-liau5,"
        ],
        [
          "倒落去樹a2腳睏，",
          "To2 loh8 khi3 tshiu7-a2-kha khun3,"
        ],
        [
          "頷頸a2像蛇，khun5歸khun5。",
          "Am7-kun2-a2 tshiunn7 tsua5, khun5 kui khun5."
        ]
      ],
      "篇名": "愛麗絲e5頷頸a2"
    },
    {
      "段": [
        [
          "A-tsa鬼teh tshiau pun3-so3桶，tshue7寶貝，",
          "A-tsa-kui2 teh tshiau pun3-so3-thang2, tshue7 po2-pue3,"
        ],
        [
          "Tshiau kah pun3-so3 ue3 kah一si3-ke3。",
          "Tshiau kah pun3-so3 ue3 kah tsit8-si3-ke3."
        ],
        [
          "清氣鬼tui3 hia過，",
          "Tshing-khi3-kui2 tui3 hia kue3,"
        ],
        [
          "講：「Tshe2--e3！Pun3-so3四界ue3。」",
          "Kong2: “Tshe2--e3! Pun3-so3 si3-ke3 ue3.”"
        ],
        [
          "A-tsa鬼講：「做環保，tak8-ke7 e5 khang-khue3。",
          "A-tsa-kui2 kong2: “Tso3 khuan5-po2, tak8-ke7 e5 khang-khue3."
        ],
        [
          "「有我四界tshiau，四界tshue7。",
          "“U7 gua2 si3-ke3 tshiau, si3-ke3 tshue7."
        ],
        [
          "「Pun3-so3才會減真tse7。」",
          "“Pun3-so3 tsiah e7 kiam2 tsin tse7.”"
        ],
        [
          "清氣鬼講：「做環保，na2 an2-ne！？」",
          "Tshing-khi3-kui2 kong2: “Tso3 khuan5-po2, na2 an2-ne!?”"
        ],
        [
          "伊tio7 ka7 pun3-so3拾hoo7伊好勢。",
          "I tio7 ka7 pun3-so3 khioh hoo7 i ho2-se3."
        ],
        [
          "A-tsa鬼koh ka7 pun3-so3 ue3 kah一si3-ke3。",
          "A-tsa-kui2 koh ka7 pun3-so3 ue3 kah tsit8-si3-ke3."
        ]
      ],
      "篇名": "A-tsa鬼"
    },
    {
      "段": [
        [
          "樹林開運動會。",
          "Tshiu7-na5 khui un7-tong7-hue7."
        ],
        [
          "烏鴉組成la3-la3隊。",
          "Oo-a tsoo-sing5 la3-la3-tui7."
        ],
        [
          "Too7-ting7比賽siap石縫。",
          "Too7-ting7 pi2-sai3 siap tsioh8-phang7."
        ],
        [
          "錢鼠比賽liu2 pong7-khang。",
          "Tsinn5-tshi2 pi2-sai3 liu2 pong7-khang."
        ],
        [
          "蛇kah蛇giu2大索。",
          "Tsua5 kah tsua5 giu2-tua7-soh."
        ],
        [
          "熊kah熊ian2 su-moo2。",
          "Him5 kah him5 ian2 su-moo2."
        ],
        [
          "猩猩phah野球，",
          "Sing-sing phah ia2-kiu5,"
        ],
        [
          "用樹a2-ue kong3椰子。",
          "Iong7 tshiu7-a2-ue kong3 ia5-tsi2."
        ],
        [
          "椰子kong3去樹林邊，",
          "Ia5-tsi2 kong3 khi3 tshiu7-na5-pinn,"
        ],
        [
          "Ka7 phah獵--e5 kong3暈--去。",
          "Ka7 phah-lah8--e5 kong3-hun7--khi3."
        ]
      ],
      "篇名": "運動會"
    },
    {
      "段": [
        [
          "Phah獵--e5 ka7動物e5頭釘tua3壁，",
          "Phah-lah8--e5 ka7 tong7-but8 e5 thau5 ting3 tua3 piah,"
        ],
        [
          "釘釘kui客廳，",
          "Ting3-ting3 kui kheh-thiann,"
        ],
        [
          "A7有羌a2，a7有羊a2，a7有水牛kang2。",
          "A7 u7 kiunn-a2, a7 u7 iunn5-a2, a7 u7 tsui2-gu5-kang2."
        ],
        [
          "In kiann2看看--le，",
          "In kiann2 khuann3-khuann3--le,"
        ],
        [
          "Tua3壁挖一孔，",
          "Tua3 piah oo2 tsit8 khang,"
        ],
        [
          "頭殼ui3壁hit ping5 tshun--入-來。",
          "Thau5-khak ui3 piah hit ping5 tshun--jip8-lai5."
        ],
        [
          "Phah獵--e5 long2 m7知，",
          "Phah-lah8--e5 long2 m7 tsai,"
        ],
        [
          "Ka7動物e5頭展hoo7人客看。",
          "Ka7 tong7-but8 e5 thau5 tian2 hoo7 lang5-kheh khuann3."
        ],
        [
          "人客看看--le，",
          "Lang5-kheh khuann3-khuann3--le,"
        ],
        [
          "講：「這粒人頭siang7-kai3活。」",
          "Kong2: “Tsit liap8 lang5-thau5 siang7-kai3 uah8.”"
        ]
      ],
      "篇名": "動物e5頭"
    },
    {
      "段": [
        [
          "路頭一欉大榕樹，",
          "Loo7-thau5 tsit8 tsang5 tua7-tshing5-tshiu7,"
        ],
        [
          "手tshun長長，kang5蔭影。",
          "Tshiu2 tshun tng5-tng5, kang5 im3-ng2."
        ],
        [
          "榕a2鬚，thing3好hainn3 tshian-tshiu。",
          "Tshing5-a2-tshiu, thing3-ho2 hainn3 tshian-tshiu."
        ],
        [
          "榕a2葉，拗來pun5 kah pu-pu叫。",
          "Tshing5-a2-hioh8, au2 lai5 pun5 kah pu-pu-kio3."
        ],
        [
          "榕a2頂，gin2-a2 teh槌榕a2-ling。",
          "Tshing5-a2-ting2, gin2-a2 teh tui5 tshing5-a2-ling."
        ],
        [
          "榕a2腳，販a2 teh賣冰。",
          "Tshing5-a2-kha, huan3-a2 teh be7 ping."
        ],
        [
          "有一日，大榕樹hoo7人剉kah清清清。",
          "U7 tsit8 jit8, tua7-tshing5-tshiu7 hoo7 lang5 tsho3 kah tshing-tshing-tshing."
        ],
        [
          "路頭變菜市；店a2 teh賣冰。",
          "Loo7-thau5 pinn3 tshai3-tshi7; tiam3-a2 teh be7 ping."
        ],
        [
          "Gin2-a2無聊，無te3去，",
          "Gin2-a2 bo5-liau5, bo5-te3 khi3,"
        ],
        [
          "Kui日看電視。",
          "Kui jit8 khuann3 tian7-si7."
        ]
      ],
      "篇名": "大榕樹"
    },
    {
      "段": [
        [
          "天烏烏，bueh落雨。",
          "Thinn oo-oo, bueh loh8-hoo7."
        ],
        [
          "阿公giah8鋤頭，掘無suan-liu-koo2,",
          "A-kong giah8 ti5-thau5, kut8 bo5 suan-liu-koo2,"
        ],
        [
          "掘tioh8一粒大粒芋，",
          "Kut8 tioh8 tsit8 liap8 tua7 liap8 oo7,"
        ],
        [
          "Mooh tng2來hoo7阿媽做芋泥。",
          "Mooh tng2 lai5 hoo7 A-ma2 tso3 oo7-ni5."
        ],
        [
          "阿媽講：「芋泥siunn過甜，",
          "A-ma2 kong2: “Oo5-ni5 siunn-kue3 tinn,"
        ],
        [
          "「食tse7，驚inn2蛀嘴齒。",
          "“Tsiah8 tse7, kiann-inn2 tsiu3 tshui3-khi2."
        ],
        [
          "芋泥siunn過油，",
          "“Oo5-ni5 siunn-kue3 iu5,"
        ],
        [
          "「Tak8家tioh8-ai3 khiunn7。」",
          "“Tak8-ke tioh8-ai3 khiunn7.”"
        ],
        [
          "天烏烏，teh落雨。",
          "Thinn oo-oo, teh loh8-hoo7."
        ],
        [
          "阿公giah8鋤頭，to3-tng2去種芋。",
          "A-kong giah8 ti5-thau5, to3-tng2 khi3 tsing3 oo7."
        ]
      ],
      "篇名": "天烏烏"
    },
    {
      "段": [
        [
          "有一個人倒ti7草埔，teh看天。",
          "U7 tsit8 e5 lang5 to2 ti7 tshau2-poo, teh khuann3 thinn."
        ],
        [
          "伊看天na2直直ke7--落-來，",
          "I khuann3 thinn na2 tit8-tit8 ke7--loh8-lai5,"
        ],
        [
          "驚一下，bih入去厝內，",
          "Kiann tsit8-e7, bih jip8 khi3 tshu3-lai7,"
        ],
        [
          "Huah講：「天lap--落-來a！」",
          "Huah kong2: “Thinn lap--loh8-lai5 a!”"
        ],
        [
          "伊換倒tua3眠床，換看thian-pong5。",
          "I uann7 to2 tua3 bin5-tshng5, uann7 khuann3 thian-pong5."
        ],
        [
          "伊看thian-pong5 na2直直ke7--落-來，",
          "I khuann3 thian-pong5 na2 tit8-tit8 ke7--loh8-lai5,"
        ],
        [
          "驚一下，bih入去眠床腳，",
          "Kiann tsit8-e7, bih jip8 khi3 bin5-tshng5-kha,"
        ],
        [
          "Huah講：「厝hoo7天teh-lap--落-來a！」",
          "Huah kong2: “Tshu3 hoo7 thinn teh-lap--loh8-lai5 a!”"
        ],
        [
          "眠床腳eh8-eh8，tu2 tioh8鼻。",
          "Bin5-tshng5-kha eh8-eh8, tu2 tioh8 phinn7."
        ],
        [
          "伊想講：「Tann，死a！眠床lap--落-來a！」",
          "I siunn7 kong2: “Tann, si2 a! Bin5-tshng5 lap--loh8-lai5 a!”"
        ]
      ],
      "篇名": "天Lap--落-來"
    },
    {
      "段": [
        [
          "賊a2去人e5厝bueh偷theh8。",
          "Tshat8-a2 khi3 lang5 e5 tshu3 bueh thau-theh8."
        ],
        [
          "門神ka7 tong3--leh，",
          "Mng5-sin5 ka7 tong3--leh,"
        ],
        [
          "Huah講：「口令！？」",
          "Huah kong2: “Khau2-ling7!?”"
        ],
        [
          "賊a2想講：「我知影有門神。」",
          "Tshat8-a2 siunn7 kong2: “Gua2 tsai-iann2 u7 mng5-sin5."
        ],
        [
          "「M7-ko3 to m7 bat聽過有窗a2門神。」",
          "“M7-ko3 to m7 bat thiann kue3 u7 thang-a2-mng5-sin5.”"
        ],
        [
          "I tio7 peh tui3窗a2門入--去。",
          "I tio7 peh tui3 thang-a2-mng5 jip8--khi3."
        ],
        [
          "賊a2偷提了，bueh出--去。",
          "Tshat8-a2 thau-theh8 liau2, bueh tshut--khi3."
        ],
        [
          "門神huah講：「口令！？」",
          "Mng5-sin5 huah kong2: “Khau2-ling7!?”"
        ],
        [
          "伊換bueh peh tui3窗a2門出--去。",
          "I uann7 bueh peh tui3 thang-a2-mng5 tshut--khi3."
        ],
        [
          "窗a2門神huah講：「口令！？」",
          "Thang-a2-mng5-sin5 huah kong2: “Khau2-ling7!?”"
        ]
      ],
      "篇名": "窗a2門神"
    },
    {
      "段": [
        [
          "太公釣魚無用釣鉤a2,",
          "Thai3-kong tio3-hi5 bo5 iong7 tio3-kau-a2,"
        ],
        [
          "釣線尾溜縛too7-kun2-a2,",
          "Tio3-suann3 bue2-liu pak8 too7-kun2-a2,"
        ],
        [
          "魚a2、蝦a2，ka7去食。",
          "Hi5-a2, he5-a2, ka7 khi3 tsiah8."
        ],
        [
          "太公koh再縛，",
          "Thai3-kong koh-tsai3 pak8,"
        ],
        [
          "魚a2、蝦a2，koh再食。",
          "Hi5-a2, he5-a2, koh-tsai3 tsiah8."
        ],
        [
          "太公直直縛，",
          "Thai3-kong tit8-tit8 pak8,"
        ],
        [
          "魚a2、蝦a2，直直食。",
          "Hi5-a2, he5-a2, tit8-tit8 tsiah8."
        ],
        [
          "太公too7-kun2-a2用了bueh tng2--去。",
          "Thai3-kong too7-kun2-a2 iong7 liau2 bueh tng2--khi3."
        ],
        [
          "魚a2、蝦a2，講：「多謝太公！」",
          "Hi5-a2, he5-a2, kong2: “To-sia7 Thai3-kong! ”"
        ],
        [
          "「Bai2-bai7！Bin5-na2-tsai3 tsiah koh來。」",
          "“Bai2-bai7! Bin5-na2-tsai3 tsiah koh lai5.”"
        ]
      ],
      "篇名": "太公釣魚"
    },
    {
      "段": [
        [
          "山頂一sian銅人，",
          "Suann-ting2 tsit8 sian tang5-lang5,"
        ],
        [
          "影響tioh8雷公e5音響，",
          "Ing2-hiang2 tioh8 lui5-kong e5 im-hiang2,"
        ],
        [
          "影響tioh8風e5行動。",
          "Ing2-hiang2 tioh8 hong e5 hing5-tong7."
        ],
        [
          "雷公tio7出大大力ka7 kong3。",
          "Lui5-kong tio7 tshut tua7-tua7-lat8 ka7 kong3."
        ],
        [
          "風tio7出大大力ka7 sak。",
          "Hong tio7 tshut tua7-tua7-lat8 ka7 sak."
        ],
        [
          "銅人跋落山，直直siak，",
          "Tang5-lang5 puah8 loh8 suann, tit8-tit8 siak,"
        ],
        [
          "Siak出去中央山脈，",
          "Siak tshut khi3 Tiong-iang Suann-meh8,"
        ],
        [
          "Siak出去咱台灣，",
          "Siak tshut khi3 lan2 Tai5-uan5,"
        ],
        [
          "Siak出去地球村，",
          "Siak tshut khi3 Te7-kiu5-tshuan,"
        ],
        [
          "Siak入去金星e5深坑。",
          "Siak jip8 khi3 Kim-tshenn e5 tshim-khenn."
        ]
      ],
      "篇名": "銅人"
    },
    {
      "段": [
        [
          "鯊魚ti7海邊tu2 tioh8狼，",
          "Sua-hi5 ti7 hai2-pinn tu2 tioh8 long5,"
        ],
        [
          "怨嘆人類ka7冤枉，",
          "Uan3-than3 jin5-lui7 ka7 uan-ong2,"
        ],
        [
          "怨嘆人類烏白講。",
          "Uan3-than3 jin5-lui7 oo-peh8 kong2."
        ],
        [
          "「人類ka7咱講kah真歹聽。",
          "“Jin5-lui7 ka7 lan2 kong2 kah tsin phainn2-thiann."
        ],
        [
          "「人類破壞咱e5名聲。」",
          "“Jin5-lui7 pho3-huai7 lan2 e5 mia5-siann.”"
        ],
        [
          "一陣gin2-a2來海邊，bueh sng2水，",
          "Tsit8 tin7 gin2-a2 lai5 hai2-pinn, bueh sng2-tsui2,"
        ],
        [
          "看tioh8鯊魚kah狼，真tioh8驚。",
          "Khuann3 tioh8 sua-hi5 kah long5, tsin tioh8-kiann."
        ],
        [
          "鯊魚講：「免驚，免驚。",
          "Sua-hi5 kong2: “Bian2 kiann, bian2 kiann."
        ],
        [
          "「阮腹肚iau2-bue7 iau。」",
          "“Guan2 pak-too2 iau2-bue7 iau.”"
        ],
        [
          "Gin2-a2 iau2是走了了。",
          "Gin2-a2 iau2 si7 tsau2 liau2-liau2."
        ]
      ],
      "篇名": "鯊魚kah狼"
    },
    {
      "段": [
        [
          "狐狸看樹a2頂tui7一kuann7葡萄，",
          "Hoo5-li5 khuann3 tshiu7-a2-ting2 tui7 tsit8 kuann7 po5-to5,"
        ],
        [
          "看一隻烏鴉食kah na2 iau-lo5,",
          "Khuann3 tsit8 tsiah oo-a tsiah8 kah na2 iau-lo5,"
        ],
        [
          "Tio7 ka7烏鴉討bueh食葡萄。",
          "Tio7 ka7 oo-a tho2 bueh tsiah8 po5-to5."
        ],
        [
          "烏鴉講：「這葡萄酸--e5 la!」",
          "Oo-a kong2: “Tse po5-to5 sng--e5 la!”"
        ],
        [
          "烏鴉hue5 tioh8一粒熟葡萄。",
          "Oo-a hue5 tioh8 tsit8 liap8 sik8 po5-to5."
        ],
        [
          "葡萄lak--落-來；狐狸ka7食--去。",
          "Po5-to5 lak--loh8-lai5; hoo5-li5 ka7 tsiah8--khi3."
        ],
        [
          "「Hm9-m3！這葡萄koh真甜！」",
          "“Hm9-m3! Tse po5-to5 koh tsin tinn!”"
        ],
        [
          "Tu2好狐狸in kiann2走--來，看--tioh8,",
          "Tu2-ho2 hoo5-li5 in kiann2 tsau2--lai5, khuann3--tioh8,"
        ],
        [
          "Tio7 ka7狐狸討bueh挽葡萄。",
          "Tio7 ka7 hoo5-li5 tho2 bueh ban2 po5-to5."
        ],
        [
          "狐狸講：「He葡萄酸--e5 la！」",
          "Hoo5-li5 kong2: “He po5-to5 sng--e5 la!”"
        ]
      ],
      "篇名": "酸葡萄"
    },
    {
      "段": [
        [
          "一個細漢gin2-a2走了phang3-kian3去，",
          "Tsit8 e5 se3-han3 gin2-a2 tsau2 liau2 phang3-kian3--khi3,"
        ],
        [
          "Hoo7狼拾去飼，",
          "Hoo7 long5 khioh khi3 tshi7,"
        ],
        [
          "Kah狼tua3做伙。",
          "Kah long5 tua3 tso3-hue2."
        ],
        [
          "Gin2-a2 in老母四界tshue7,",
          "Gin2-a2 in lau7-bu2 si3-ke3 tshue7,"
        ],
        [
          "Tshue7到狼e5 siu7,",
          "Tshue7 kau3 long5 e5 siu7,"
        ],
        [
          "Ka7狼苦苦哀求，",
          "Ka7 long5 khoo2-khoo2 ai-kiu5,"
        ],
        [
          "講：「我e5 kiann2，孤這個。",
          "Kong2: “Gua2 e5 kiann2, koo tsit e5."
        ],
        [
          "「請你還我，thang kah我做伴。」",
          "“Tshiann2 li2 hing5 gua2, thang kah gua2 tso3-phuann7.”"
        ],
        [
          "狼講：「我e5 kiann2，幾a7個。",
          "Long5 kong2: “Gua2 e5 kiann2, kui2-a7 e5."
        ],
        [
          "「Iah無，兩個kah你相換。」",
          "“Iah bo5, nng7 e5 kah li2 sio-uann7.”"
        ]
      ],
      "篇名": "相換Kian2"
    },
    {
      "段": [
        [
          "新巴士煩惱tiann7走，快tshau3老。",
          "Sin ba2-suh huan5-lo2 tiann7 tsau2, khuai3 tshau3-lau7."
        ],
        [
          "老巴士講：「Pong7-lian2，tio7免走。」",
          "Lau7 ba2-suh kong2: “Pong7-lian2, tio7 bian2 tsau2.”"
        ],
        [
          "第二日，新巴士出去suann--e跑，",
          "Te7-ji7 jit8, sin ba2-suh tshut khi3 suann--e phau2,"
        ],
        [
          "看路--e一支鋤頭，tio7去kauh，",
          "Khuann3 loo7--e tsit8 ki ti5-thau5, tio7 khi3 kauh,"
        ],
        [
          "Kauh一下，「piang2」一下，tshia-pun3-tau2，",
          "Kauh tsit8-e7, “piang2” tsit8-e7, tshia-pun3-tau2,"
        ],
        [
          "Siak落山溝，siak kah mi-mi2-mauh-mauh，",
          "Siak lueh suann-kau, siak kah mi-mi2-mauh-mauh,"
        ],
        [
          "Hong5拖轉去tan3 tua3 保養場後。",
          "Hong5 thua tng2 khi3 tan3 tua3 po2-iang2-tiunn5 au7."
        ],
        [
          "伊罵老巴士，講：「Long2 ma7你假gau5。」",
          "I me7 lau7 ba2-suh, kong2: “Long2 ma7 li2 ke2-gau5.”"
        ],
        [
          "老巴士講：「你這個憨頭。",
          "Lau7 ba2-suh kong2: “Li2 tsit e5 gong7-thau5."
        ],
        [
          "「Ah有人tua3山溝面頂kauh鋤頭！？」",
          "“Ah u7 lang5 tua3 suann-kau bin7-ting2 kauh ti5-thau5!?”"
        ]
      ],
      "篇名": "新巴士"
    },
    {
      "段": [
        [
          "嫦娥飛來月球，",
          "Siang5-ngoo5 pue lai5 gueh8-kiu5,"
        ],
        [
          "Be7-tang3 tng2去地球。",
          "Be7-tang3 tng2 khi3 te7-kiu5."
        ],
        [
          "伊tak8日閒閒，算石頭。",
          "I tak8-jit8 ing5-ing5, sng3 tsioh8-thau5."
        ],
        [
          "生活真無聊。",
          "Sing-uah8 tsin bo5-liau5."
        ],
        [
          "有一日，天頂飛來一項物：",
          "U7 tsit8 jit8, thinn-ting2 pue lai5 tsit8 hang7 mih8:"
        ],
        [
          "地球有人來探險。",
          "Te7-kiu5 u7 lang5 lai5 tham3-hiam2."
        ],
        [
          "嫦娥招待人客真周至。",
          "Siang5-ngoo5 tsiau-thai7 lang5-kheh tsin tsiu-tsi3."
        ],
        [
          "時到，人客ai3 tng2--去。",
          "Si5 kau3, lang5-kheh ai3 tng2--khi3."
        ],
        [
          "嫦娥想bueh tue3，",
          "Siang5-ngoo5 siunn7 bueh tue3,"
        ],
        [
          "Tue3 tng2去地球，thang賞月。",
          "Tue3 tng2 khi3 te7-kiu5, thang siunn2-gueh8."
        ]
      ],
      "篇名": "嫦娥"
    },
    {
      "段": [
        [
          "猩猩嘴齒疼，",
          "Sing-sing tshui3-khi2 thiann3,"
        ],
        [
          "去tshue7齒科tshong3嘴齒。",
          "Khi3 tshue7 khi2-kho tshong3-tshui3-khi2."
        ],
        [
          "醫生講：「你m7是人。",
          "I-sing kong2: “Li2 m7 si7 lang5."
        ],
        [
          "「人tsiah來看齒科。",
          "“Lang5 tsiah lai5 khuann3 khi2-kho."
        ],
        [
          "「野獸ai3去隔壁看牙科。」",
          "“Ia2-siu3 ai3 khi3 keh-piah khuann3 ge5-kho.”"
        ],
        [
          "猩猩tio7去隔壁看牙科。",
          "Sing-sing tio7 khi3 keh-piah khuann3 ge5-kho."
        ],
        [
          "醫生看伊e5嘴，看看--le，",
          "I-sing khuann3 i e5 tshui3, khuann3-khuann3--le,"
        ],
        [
          "講：「你歸嘴一支牙to無。",
          "Kong2: “Li2 kui-tshui3 tsit8 ki ge5 to bo5."
        ],
        [
          "「野獸tsiah來看牙科。",
          "“Ia2-siu3 tsiah lai5 khuann3 ge5-kho."
        ],
        [
          "「人ai3去隔壁看齒科。」",
          "“Lang5 ai3 khi3 keh-piah khuann3 khi2-kho.”"
        ]
      ],
      "篇名": "猩猩Tshong3嘴齒"
    },
    {
      "段": [
        [
          "巫婆騎掃帚teh運動。",
          "Bu5-po5 khia5 sau3-tshiu2 teh un7-tong7."
        ],
        [
          "兩個巫婆去sio-tsong5,",
          "Nng7 e5 bu5-po5 khi3 sio-tsong5,"
        ],
        [
          "氣kah起sio-phah，",
          "Khi3 kah khi2 sio-phah,"
        ],
        [
          "舉掃帚起來kong3。",
          "Giah8 sau3-tshiu2 khi2 lai5 kong3."
        ],
        [
          "掃帚kong3-lak--去，",
          "Sau3-tshiu2 kong3-lak--khi3,"
        ],
        [
          "巫婆siak--落-去，",
          "Bu5-po5 siak--loh8-khi3,"
        ],
        [
          "Ka7掃帚teh tso3 kueh8。",
          "Ka7 sau3-tshiu2 teh tso3 kueh8."
        ],
        [
          "掃帚害--去，be7-tang3 pue，",
          "Sau3-tshiu2 hai7--khi3, be7-tang3 pue,"
        ],
        [
          "巫婆tan3-hinn3-sak，",
          "Bu5-po5 tan3-hinn3-sak,"
        ],
        [
          "A婆拾來tshing壁角。",
          "A-po5 khioh lai5 tshing piah-kak."
        ]
      ],
      "篇名": "掃帚"
    },
    {
      "段": [
        [
          "矮a2阿姨愛烏鞋。",
          "E2-a2 A-i5 ai3 oo e5."
        ],
        [
          "伊看tioh8烏鞋，tio7愛買。",
          "I khuann3 tioh8 oo e5, tio7 ai3 be2."
        ],
        [
          "Sim2-mi2平底鞋，長管鞋，",
          "Sim2-mi2 penn5-te2-e5, tng5-kong2-e5,"
        ],
        [
          "Sim2-mi2 san9-ta2-luh，hai9-hi3-lu3，",
          "Sim2-mi2 san9-ta2-luh, hai9-hi3-lu3,"
        ],
        [
          "Long2 ka7買買tng2去厝。",
          "Long2 ka7 be2-be2 tng2 khi3 tshu3."
        ],
        [
          "矮a2巫婆ma7愛烏e5鞋。",
          "E2-a2 Bu5-po5 ma7 ai3 oo e5 e5."
        ],
        [
          "伊看矮a2阿姨有烏鞋，hiah-ni7 tse7，",
          "I khuann3 E2-a2 A-i5 u7 oo e5, hiah-ni7 tse7,"
        ],
        [
          "Tio7 ka7矮a2阿姨討，阿姨ma7講：「好。」",
          "Tio7 ka7 E2-a2 A-i5 tho2, A-i5 ma7 kong2: “ho2.”"
        ],
        [
          "M7-ko3矮a2巫婆大腳婆，",
          "M7-ko3 E2-a2 Bu5-po5 tua7-kha-po5,"
        ],
        [
          "矮a2阿姨e5烏鞋，伊穿be7落。",
          "E2-a2 A-i5 e5 oo e5, i tshing7 be7 loh8."
        ]
      ],
      "篇名": "阿姨e5烏鞋"
    },
    {
      "段": [
        [
          "跋落眠床；",
          "Puah8 loh8 bin5-tshng5;"
        ],
        [
          "跋落太空。",
          "Puah8 loh8 thai3-khong."
        ],
        [
          "身軀輕輕。",
          "Sing-khu khin-khin."
        ],
        [
          "頭殼gong5-gong5。",
          "Thau5-khak gong5-gong5."
        ],
        [
          "Lu2跋lu2 kin2。",
          "Lu2 puah8 lu2 kin2."
        ],
        [
          "Lu2跋，lu2暗....",
          "Lu2 puah8, lu2 am3...."
        ],
        [
          "Ah！Hia有光。",
          "Ah! Hia u7 kng."
        ],
        [
          "Ah！He kam2 m7是阮厝？",
          "Ah! He kam2 m7 si7 guan2 tshu3?"
        ],
        [
          "Ah！阮房間e5窗a2門！",
          "Ah! Guan2 pang5-king e5 thang-a2-mng5!"
        ],
        [
          "A9-a3！Tng2來到阮e5眠床。",
          "A9-a3! Tng2 lai5 kau3 guan2 e5 bin5-tshng5."
        ]
      ],
      "篇名": "跋落太空"
    },
    {
      "段": [
        [
          "牛kah馬比福氣。",
          "Gu5 kah be2 pi2 hok-khi3."
        ],
        [
          "馬講：「馬a2 huan-sua真khuinn3活。」",
          "Be2 kong2: “Be2-a2 huan-sua tsin khuinn3-uah8.”"
        ],
        [
          "牛講：「水牛ko7-ik8真心sik。」",
          "Gu5 kong2: “Tsui2-gu5 ko7-ik8 tsin sim-sik.”"
        ],
        [
          "馬講：「鐵牛hoo7人駛。」",
          "Be2 kong2: “Thih-gu5 hoo7 lang5 sai2.”"
        ],
        [
          "牛講：「鐵馬ka7人載。」",
          "Gu5 kong2: “Thih-be2 ka7 lang5 tsai3.”"
        ],
        [
          "馬講：「馬a2拖戰車。",
          "Be2 kong2: “Be2-a2 thua tsian3-tshia."
        ],
        [
          "「老牛拖破車。」",
          "“Lau7 gu5 thua phua3 tshia.”"
        ],
        [
          "牛講：「一個人，四隻馬拖，",
          "Gu5 kong2: “Tsit8 e5 lang5, si3 tsiah be2 thua,"
        ],
        [
          "「一隻金牛，一百個人拖，",
          "“Tsit8 tsiah kim-gu5, tsit8 pah e5 lang5 thua,"
        ],
        [
          "「所以一隻牛ai3四百隻馬拖。」",
          "“Soo2-i2 tsit8 tsiah gu5 ai3 si3-pah tsiah be2 thua.”"
        ]
      ],
      "篇名": "比福氣"
    },
    {
      "段": [
        [
          "A-hai2駛車，前lian2 phang3-khu3--去，",
          "A-hai2 sai2-tshia, tsing5-lian2 phang3-khu3--khi3,"
        ],
        [
          "M7敢去踏bu-le3-khi3。",
          "M7 kann2 khi3 tah8 bu-le3-khi3."
        ],
        [
          "A-bin2姨想tioh8一個好辦法：",
          "A-bin2-i5 siunn7 tioh8 tsit8 e5 ho2 pan7-huat:"
        ],
        [
          "另外hit lian2前lian2,hong lau3 tiau7。",
          "Ling7-gua7 hit lian2 tsing5-lian2, hong lau3 tiau7."
        ],
        [
          "A-hai2駛車，giong7-bueh tshia-pun3-tau2。",
          "A-hai2 sai2-tshia, giong7-bueh tshia-pun3-tau2."
        ],
        [
          "A-bin2姨koh想tioh8一個好辦法：",
          "A-bin2-i5 koh siunn7 tioh8 tsit8 e5 ho2 pan7-huat:"
        ],
        [
          "後lian2 e5 hong ma7 lau3 tiau7。",
          "Au7-lian2 e5 hong ma7 lau3 tiau7."
        ],
        [
          "A-hai2 駛車phih8-phok8跳。",
          "A-hai2 sai2-tshia phih8-phok8-thiau3."
        ],
        [
          "A-bin2姨koh想tioh8一個好辦法：",
          "A-bin2-i5 koh siunn7 tioh8 tsit8 e5 ho2 pan7-huat:"
        ],
        [
          "四lian2 long2總ka7 pak-tiau7。",
          "Si3 lian2 long2-tsong2 ka7 pak-tiau7."
        ]
      ],
      "篇名": "Phang3-khu3"
    },
    {
      "段": [
        [
          "爸爸駛車，媽媽坐車。",
          "Pa-pa sai2-tshia, Ma-ma tse7-tshia."
        ],
        [
          "媽媽ka7爸爸講：",
          "Ma-ma ka7 Pa-pa kong2:"
        ],
        [
          "「Ai3 an2-ne駛，an2-ne駛。」",
          "“Ai3 an2-ne sai2, an2-ne sai2.”"
        ],
        [
          "爸爸講：「無，你來駛。」",
          "Pa-pa kong2: “Bo5, li2 lai5 sai2.”"
        ],
        [
          "媽媽講：「好。我來駛。」",
          "Ma-ma kong2: “Ho2. Gua2 lai5 sai2.”"
        ],
        [
          "媽媽駛車，爸爸坐車。",
          "Ma-ma sai2-tshia, Pa-pa tse7-tshia."
        ],
        [
          "爸爸ka7媽媽講：",
          "Pa-pa ka7 Ma-ma kong2:"
        ],
        [
          "「Ai3 an2-ne駛，an2-ne駛。」",
          "“Ai3 an2-ne sai2, an2-ne sai2.”"
        ],
        [
          "媽媽講：「無，你來駛。」",
          "Ma-ma kong2: “ Bo5, li2 lai5 sai2.”"
        ],
        [
          "爸爸講：「Buai3。你駛。我be7曉駛。」",
          "Pa-pa kong2: “ Buai3. Li2 sai2. Gua2 be7-hiau2 sai2.”"
        ]
      ],
      "篇名": "爸爸媽媽駛車"
    },
    {
      "段": [
        [
          "烏鴉真嘴乾，",
          "Oo-a tsin tshui3-ta,"
        ],
        [
          "Tshue7 tioh8一支水瓶a2。",
          "Tshue7 tioh8 tsit8 ki tsui2-pan5-a2."
        ],
        [
          "水瓶a2 e5水kan-na一屑a2。",
          "Tsui2-pan5-a2 e5 tsui2 kan-na tsit8-sut-a2."
        ],
        [
          "烏鴉tio7去拾石頭a2，",
          "Oo-a tio7 khi3 khioh tsioh8-thau5-a2,"
        ],
        [
          "來ka7水瓶a2 thun7 kah水tinn7滿滿。",
          "Lai5 ka7 tsui2-pan5-a2 thun7 kah tsui2 tinn7-mua2-mua2."
        ],
        [
          "烏鴉tu2 bueh食，一隻狐狸來到tsia，",
          "Oo-a tu2 bueh tsiah8, tsit8 tsiah hoo5-li5 lai5 kau3 tsia,"
        ],
        [
          "Long3 tioh8烏鴉，tshia倒水瓶a2。",
          "Long3 tioh8 oo-a, tshia-to2 tsui2-pan5-a2."
        ],
        [
          "水lau5 kah tsit8土腳。",
          "Tsui2 lau5 kah tsit8 thoo5-kha."
        ],
        [
          "狐狸講：「Hm3。我真嘴乾。」",
          "Hoo5-li5 kong2: “ Hm3. Gua2 tsin tshui3-ta.”"
        ],
        [
          "Tio7 ka7水tsuinn7 kah乾乾乾。",
          "Tio7 ka7 tsui2 tsuinn7 kah ta-ta-ta."
        ]
      ],
      "篇名": "烏鴉嘴乾"
    },
    {
      "段": [
        [
          "Koo-tak8貓真好命，",
          "Koo-tak8-niau tsin ho2-mia7,"
        ],
        [
          "Tak8日sng2電動老鼠。",
          "Tak8 jit8 sng2 tian7-tong7 niau2-tshi2."
        ],
        [
          "電動老鼠真好掠，",
          "Tian7-tong7 niau2-tshi2 tsin ho2-liah8,"
        ],
        [
          "Sng2慣si3，真e5老鼠無趣味。",
          "Sng2 kuan3-si3, tsin e5 niau2-tshi2 bo5 tshu3-bi7."
        ],
        [
          "Koo-tak8貓sng2電動老鼠，",
          "Koo-tak8-niau sng2 tian7-tong7 niau2-tshi2,"
        ],
        [
          "Sng2-thiam2，睏膨椅。",
          "Sng2-thiam2, khun3 phong3-i2."
        ],
        [
          "膨椅下腳bih老鼠，",
          "Phong3-i2 e7-kha bih niau2-tshi2,"
        ],
        [
          "出來sng2電動老鼠。",
          "Tshut lai5 sng2 tian7-tong7 niau2-tshi2."
        ],
        [
          "Koo-tak8貓看tioh8真siunn7-khi3，",
          "Koo-tak8-niau khuann3 tioh8 tsin siunn7-khi3,"
        ],
        [
          "Bueh掠真e5老鼠。",
          "Bueh liah8 tsin e5 niau2-tshi2."
        ]
      ],
      "篇名": "貓掠老鼠"
    },
    {
      "段": [
        [
          "A-li2-suh e5世界tak8項真奇怪。",
          "A-li2-suh e5 se3-kai3 tak8-hang7 tsin ki5-kuai3."
        ],
        [
          "一個鬧鐘來我面頭前，",
          "Tsit8 e5 nau7-tsing lai5 gua2 bin7-thau5-tsing5,"
        ],
        [
          "目睭笑kah bui-bui-bui，",
          "Bak8-tsiu tshio3 kah bui-bui-bui,"
        ],
        [
          "嘴角khiau3-khiau3，講：「十點，過十分鐘。」",
          "Tshui3-kak khiau3-khiau3, kong2: “Tsap8 tiam2, kue3 tsap8 hun-tsing."
        ],
        [
          "「Khuann-khuann khuann3。免趕緊。」",
          "“Khuann-khuann khuann3. Bian2 kuann2-kin2.”"
        ],
        [
          "Koh一個鬧鐘來我面頭前，",
          "Koh tsit8 e5 nau7-tsing lai5 gua2 bin7-thau5-tsing5,"
        ],
        [
          "目睭惡kah tshenn-gin5-gin5，",
          "Bak8-tsiu ok kah tshenn-gin5-gin5,"
        ],
        [
          "嘴角sue5-sue5，講：「七點，過二五分鐘。",
          "Tshui3-kak sue5-sue5, kong2: “Tshit tiam2, kue3 ji7-goo7 hun-tsing."
        ],
        [
          "「Tann，你iau2 m7趕緊！」",
          "“Tann, li2 iau2 m7 kuann2-kin2!”"
        ],
        [
          "我tshuah一下，跋落眠床腳，煞精神。",
          "Gua2 tshuah tsit8-e7, puah8 loh8 bin5-tshng5-kha, suah tsing-sin5."
        ]
      ],
      "篇名": "鬧鐘"
    },
    {
      "段": [
        [
          "我放學，tng2來到阮tau，",
          "Gua2 pang3-oh8, tng2 lai5 kau3 guan2 tau,"
        ],
        [
          "開門入--去，suah gang7--去。",
          "Khui mng5 jip8--khi3, suah gang7--khi3."
        ],
        [
          "門後講是後尾門e5門kha口，",
          "Mng5-au7 kong2 si7 au7-bue2-mng5 e5 mng5-kha-khau2,"
        ],
        [
          "厝內講是外口e5厝後！",
          "Tshu3-lai7 kong2 si7 gua7-khau2 e5 tshu3-au7!"
        ],
        [
          "我uat8--le sui5 bueh to3--入-去，",
          "Gua2 uat8--le sui5 bueh to3--jip8-khi3,"
        ],
        [
          "M7-ko3後尾門khom7--去，開be7開。",
          "M7-ko3 au7-bue2-mng5 khom7--khi3, khui be7 khui."
        ],
        [
          "M7信siann3！Seh8 tng2去厝頭前，",
          "M7 sin3 siann3! Seh8 tng2 khi3 tshu3-thau5-tsing5,"
        ],
        [
          "開門，一下看，iau2是厝後ping5。",
          "Khui mng5, tsit8-e7 khuann3, iau2 si7 tshu3-au7-ping5."
        ],
        [
          "我大聲叫媽媽緊開門。",
          "Gua2 tua7-siann kio3 Ma-ma kin2 khui mng5."
        ],
        [
          "媽媽講：「你門na2會鎖--le？緊開門！」",
          "Ma-ma kong2: “Li2 mng5 na2 e7 so2--le? Kin2 khui mng5!”"
        ]
      ],
      "篇名": "門後"
    },
    {
      "段": [
        [
          "惠子坐ti7水邊看鯉魚。",
          "Hui7-tsu2 tse7 ti7 tsui2-pinn khuann3 li2-hi5."
        ],
        [
          "烏鯉魚ka7紅鯉魚講：",
          "Oo li2-hi5 ka7 ang5 li2-hi5 kong2:"
        ],
        [
          "“Hit e5人想bueh ka7咱掠。”",
          "“Hit e5 lang5 siunn7 bueh ka7 lan2 liah8.”"
        ],
        [
          "紅鯉魚講：「你a7 m7是伊，",
          "Ang5 li2-hi5 kong2: “Li2 a7 m7 si7 i,"
        ],
        [
          "「你na2知影伊想bueh ka7咱掠？」",
          "“Li2 na2 tsai-iann2 i siunn7 bueh ka7 lan2 liah8?”"
        ],
        [
          "烏鯉魚講：「你a7 m7是我，",
          "Oo li2-hi5 kong2: “Li2 a7 m7 si7 gua2,"
        ],
        [
          "「你na2知影我知影啥？」",
          "“Li2 na2 tsai-iann2 gua2 tsai-iann2 siann2?”"
        ],
        [
          "「Hit e5人想bueh ka7咱掠。",
          "“Hit e5 lang5 siunn7 bueh ka7 lan2 liah8."
        ],
        [
          "「Tio7是想bueh ka7咱掠。",
          "“Tio7-si7 siunn7 bueh ka7 lan2 liah8."
        ],
        [
          "「M7 sian3，你問伊看有影ah8無影。」",
          "“M7 sian3, li2 mng7 i khuann3 u7-iann2 ah8 bo5-iann2.”"
        ]
      ],
      "篇名": "鯉魚看人"
    },
    {
      "段": [
        [
          "樹a2頂一隻大隻猴，",
          "Tshiu7-a2-ting2 tsit8 tsiah tua7-tsiah kau5,"
        ],
        [
          "看樹a2腳phah獵--e5 teh睏tau3，",
          "Khuann3 tshiu7-a2-kha phah-lah8--e5 teh khun3-tau3,"
        ],
        [
          "一支獵槍khue3 ti7樹a2頭。",
          "Tsit8 ki lah8-tshing3 khue3 ti7 tshiu7-a2-thau5."
        ],
        [
          "伊tio7落來tsian7獵槍，",
          "I tio7 loh8 lai5 tsian7 lah8-tshing3,"
        ],
        [
          "Ka7獵槍提去lih樹a2頂，",
          "Ka7 lah8-tshing3 theh8 khi2 lih tshiu7-a2-ting2,"
        ],
        [
          "Liam5-mi tuann7 tui3 tsiann3-ping5，",
          "Liam5-mi tuann7 tui3 tsiann3-ping5,"
        ],
        [
          "Liam5-mi tuann7 tui3 to3-ping5，",
          "Liam5-mi tuann7 tui3 to3-ping5,"
        ],
        [
          "Liam5-mi tuann7 tui3天頂。",
          "Liam5-mi tuann7 tui3 thinn-ting2."
        ],
        [
          "Phah獵--e5醒--起-來，真tioh8驚，",
          "Phah-lah8--e5 tshenn2--khi2-lai5, tsin tioh8-kiann,"
        ],
        [
          "走kah無看見影。",
          "Tsau2 kah bo5 khuann3-kinn3 iann2."
        ]
      ],
      "篇名": "獵槍"
    },
    {
      "段": [
        [
          "龜kah兔a2 koh比賽。",
          "Ku kah thoo3-a2 koh pi2-sai3."
        ],
        [
          "龜駛船。",
          "Ku sai2 tsun5."
        ],
        [
          "兔a2駛飛機。",
          "Thoo3-a2 sai2 hui-ki."
        ],
        [
          "龜老神在在，",
          "Ku lau7-sin5 tsai7-tsai7,"
        ],
        [
          "Ka7船駛過海。",
          "Ka7 tsun5 sai2 kue3 hai2."
        ],
        [
          "兔a2飛ka3 Ha-ua2-i7-i3，",
          "Thoo3-a2 pue ka3 Ha-ua2-i7-i3,"
        ],
        [
          "走去Ua-i-ki2-ki3。",
          "Tsau2 khi3 Ua-i-ki2-ki3."
        ],
        [
          "Sng2 kah險險a2 be7記--li3去，",
          "Sng2 kah hiam2-hiam2-a2 be7-ki3--li3 khi3,"
        ],
        [
          "Tsiah koh駛飛機，",
          "Tsiah koh sai2 hui-ki,"
        ],
        [
          "M7-ko3已經輸輸--去。",
          "M7-ko3 i2-king su-su--khi3."
        ]
      ],
      "篇名": "龜kah兔a2 Koh比賽"
    },
    {
      "段": [
        [
          "國王穿he新衫bueh出外。",
          "Kok-ong5 tshing7 he sin sann bueh tshut-gua7."
        ],
        [
          "後壁保鑣一大thua。",
          "Au7-piah po2-pio tsit8-tua7-thua."
        ],
        [
          "百姓圍圍ua2來看。",
          "Peh-senn3 ui5-ui5 ua2 lai5 khuann3."
        ],
        [
          "國王kuann5 kah phi7-phi7-tshuah。",
          "Kok-ong5 kuann5 kah phi7-phi7-tshuah."
        ],
        [
          "一個乞食看伊真可憐，",
          "Tsit8 e5 khit-tsiah8 khuann3 i tsin kho2-lian5,"
        ],
        [
          "去提一領毯a2，一條am7-mua。",
          "Khi3 theh8 tsit8 nia2 than2-a2, tsit8 tiau5 am7-mua."
        ],
        [
          "講：「陛下。這領毯a2 hoo7你mua。",
          "Kong2: “Pe7-ha7. Tsit nia2 than2-a2 hoo7 li2 mua."
        ],
        [
          "「這條am7-mua hoo7你phuah8。」",
          "“Tsit tiau5 am7-mua hoo7 li2 phuah8.”"
        ],
        [
          "國王真感激，",
          "Kok-ong5 tsin kam2-kik,"
        ],
        [
          "毯a2提來mua；am7-mua提來phuah8。",
          "Than2-a2 theh8 lai5 mua; am7-mua theh8 lai5 phuah8."
        ]
      ],
      "篇名": "國王穿新衫"
    },
    {
      "段": [
        [
          "一隻寄生a2定定搬新厝。",
          "Tsit8 tsiah kia3-senn-a2 tiann7-tiann7 puann sin tshu3."
        ],
        [
          "愈搬，愈大king。",
          "Lu2 puann, lu2 tua7-king."
        ],
        [
          "愈搬，愈怪形。",
          "Lu2 puann, lu2 kuai3-hing5."
        ],
        [
          "伊看tioh8一個舊龜殼，",
          "I khuann3 tioh8 tsit8 e5 ku7 ku-khak,"
        ],
        [
          "Tio7 ka7舊厝tan3-hiat-kak8,",
          "Tio7 ka7 ku7 tshu3 tan3-hiat-kak8,"
        ],
        [
          "搬入去龜殼tua3。",
          "Puann jip8 khi3 ku-khak tua3."
        ],
        [
          "等伊bueh出外，",
          "Tan2 i bueh tshut-gua7,"
        ],
        [
          "龜殼拖be7行，koh m7甘ka7放sak。",
          "Ku-khak thua be7 kiann5, koh m7-kam ka7 pang3-sak."
        ],
        [
          "伊tio7叫別隻寄生a2做伙tua3；",
          "I tio7 kio3 pat8 tsiah kia3-senn-a2 tso3-hue2 tua3;"
        ],
        [
          "Bueh出外，做伙thua，做伙sak。",
          "Bueh tshut-gua7, tso3-hue2 thua, tso3-hue2 sak."
        ]
      ],
      "篇名": "寄生a2"
    },
    {
      "段": [
        [
          "A海ka7人洗大樓，",
          "A-hai2 ka7 lang5 se2 tua7-lau5,"
        ],
        [
          "吊kah kuan5-kuan5-kuan5，",
          "Tiau3 kah kuan5-kuan5-kuan5,"
        ],
        [
          "看kah遠遠遠，",
          "Khuann3 kah hng7-hng7-hng7,"
        ],
        [
          "看tioh8下腳，腳煞會軟。",
          "Khuann3 tioh8 e7-kha, kha suah e7 nng2."
        ],
        [
          "伊趕緊透uat8--過，",
          "I kuann2-kin2 thau3 uat8--kue3,"
        ],
        [
          "換看人e5厝內底，",
          "Uann7 khuann3 lang5 e5 tshu3-lai7-te2,"
        ],
        [
          "有人keh無看tioh8伊。",
          "U7 lang5 keh bo5 khuann3 tioh8 i."
        ],
        [
          "有人真siunn7氣。",
          "U7 lang5 tsin siunn7-khi3."
        ],
        [
          "有人ka7 kha9-tian2合--起-來。",
          "U7 lang5 ka7 kha9-tian2 hap8--khi2-lai5."
        ],
        [
          "有人ka7掃帚lui5-a2舉--出-來。",
          "U7 lang5 ka7 sau3-tshiu2-lui5-a2 giah8--tshut-lai5."
        ]
      ],
      "篇名": "看人e5厝內底"
    },
    {
      "段": [
        [
          "恐龍掠tioh8一隻ka-tsuah8。",
          "Khiong2-liong5 liah8 tioh8 tsit8 tsiah ka-tsuah8."
        ],
        [
          "Ka-tsuah8講：「你hiah大隻。",
          "Ka-tsuah8 kong2: “Li2 hiah tua7-tsiah."
        ],
        [
          "「我一隻tsiah細隻，",
          "“Gua2 tsit8 tsiah tsiah se3 tsiah,"
        ],
        [
          "「無tap無sap，無夠你食。",
          "“Bo5-tap-bo5-sap, bo5-kau3 li2 tsiah8."
        ],
        [
          "「你去ka-tsuah8-siu7掠，khah有額。」",
          "“Li2 khi3 ka-tsuah8-siu7 liah8, khah u7-giah8.”"
        ],
        [
          "恐龍講：「Ka-tsuah8-siu7 ti7 tah？」",
          "Khiong2-liong5 kong2: “Ka-tsuah8-siu7 ti7 tah?”"
        ],
        [
          "Ka-tsuah8講：「Ti7人類in tau。」",
          "Ka-tsuah8 kong2: “Ti7 jin5-lui7 in tau.”"
        ],
        [
          "恐龍講：「人類in tau ti7 tah？」",
          "Khiong2-liong5 kong2: “Jin5-lui7 in tau ti7 tah?”"
        ],
        [
          "Ka-tsuah8講：「Ti7猴in厝後。",
          "Ka-tsuah8 kong2: “Ti7 kau5 in tshu3-au7."
        ],
        [
          "「你行一萬萬年，tio7會到。」",
          "“Li2 kiann5 tsit8 ban7-ban7 ni5, tio7 e7 kau3.”"
        ]
      ],
      "篇名": "恐龍掠Ka-tsuah8"
    },
    {
      "段": [
        [
          "囡仔騎大尾魚，去海底，",
          "Gin2-a2 khia5 tua7 bue2 hi5, khi3 hai2-te2,"
        ],
        [
          "Na2像teh騎馬。",
          "Na2-tshiunn7 teh khia5 be2."
        ],
        [
          "大尾魚載囡仔，海底si3-ke3 seh8。",
          "Tua7 bue2 hi5 tsai3 gin2-a2, hai2-te2 si3-ke3 seh8."
        ],
        [
          "魚a2一陣一陣 sio閃--過，",
          "Hi5-a2 tsit8 tin7 tsit8 tin7 sio-siam2--kue3,"
        ],
        [
          "足tse7形，足tse7色，au7大，au7細。",
          "Tsiok tse7 hing5, tsiok tse7 sik, au7 tua7, au7 se3."
        ],
        [
          "囡仔講：「Oo--oo3！魚a2 tsiah-ni7 tse7。",
          "Gin2-a2 kong2: “Oo--oo3! Hi5-a2 tsiah-ni7 tse7."
        ],
        [
          "「世界e5囡仔有thang一人騎一尾。」",
          "“Se3-kai3 e5 gin2-a2 u7 thang tsit8 lang5 khia5 tsit8 bue2.”"
        ],
        [
          "大尾魚講：「Lin2囡仔，愈生，愈tse7 e5。",
          "Tua7 bue2 hi5 kong2: “Lin2 gin2-a2, lu2 senn, lu2 tse7 e5."
        ],
        [
          "「阮魚a2，愈掠，愈少尾。",
          "“Guan2 hi5-a2, lu2 liah8, lu2 tsio2 bue2."
        ],
        [
          "「到kah尾，會無夠thang分配。」",
          "“Kau3 kah bue2, e7 bo5-kau3 thang hun-phue3.”"
        ]
      ],
      "篇名": "騎魚a2"
    },
    {
      "段": [
        [
          "兩個牧場sio隔壁。",
          "Nng7 e5 bok8-tiunn5 sio-keh-piah."
        ],
        [
          "Tsit ping5 e5牛看hit ping5 e5草khah好食，",
          "Tsit ping5 e5 gu5 khuann3 hit ping5 e5 tshau2 khah ho2-tsiah8,"
        ],
        [
          "Tio7探頭過去hit ping5食。",
          "Tio7 tham-thau5 kue3 khi3 hit ping5 tsiah8."
        ],
        [
          "Hit ping5 e5牛看tsit ping5 e5草khah好食，",
          "Hit ping5 e5 gu5 khuann3 tsit ping5 e5 tshau2 khah ho2-tsiah8,"
        ],
        [
          "Tio7探頭過來tsit ping5食。",
          "Tio7 tham-thau5 kue3 lai5 tsit ping5 tsiah8."
        ],
        [
          "兩ping5 e5牛long2講隔壁e5草khah好食。",
          "Nng7 ping5 e5 gu5 long2 kong2 keh-piah e5 tshau2 khah ho2-tsiah8."
        ],
        [
          "In tio7相換食，",
          "In tio7 sio-uann7 tsiah8,"
        ],
        [
          "食kah牧場邊--a e5草tah-tah-tah。",
          "Tsiah8 kah bok8-tiunn5 pinn--a e5 tshau2 tah-tah-tah."
        ],
        [
          "牧場內底e5草無人食。",
          "Bok8-tiunn5 lai7-te2 e5 tshau2 bo5 lang5 tsiah8."
        ],
        [
          "兩ping5 e5人駛割草機來ka7割kah tah-tah-tah。",
          "Nng7 ping5 e5 lang5 sai2 kuah-tshau2-ki lai5 ka7 kuah kah tah-tah-tah."
        ]
      ],
      "篇名": "隔壁e5草"
    },
    {
      "段": [
        [
          "一隻金剛搬來tua3山林，",
          "Tsit8 tsiah kim-kong puann lai5 tua3 suann-na5,"
        ],
        [
          "猴驚kah bueh破膽。",
          "Kau5 kiann kah bueh phua3-tann2."
        ],
        [
          "一隻猴a2囡真飽學。",
          "Tsit8 tsiah kau5-a2-kiann2 tsin pa2-hak8."
        ],
        [
          "伊講：「聖經有講一個大衛王。",
          "I kong2: “Sing3-king u7 kong2 tsit8 e5 Tai7-pit8-ong5."
        ],
        [
          "「伊用石頭phah敗大金剛。",
          "“I iong7 tsioh8-thau5 phah-pai7 tua7 kim-kong."
        ],
        [
          "「咱ma7用石頭來抵抗。",
          "“Lan2 ma7 iong7 tsioh8-thau5 lai5 ti2-khong3."
        ],
        [
          "「若成功，lin2 tioh8扶我做猴王。」",
          "“Na7 sing5-kong, lin2 tioh8 hu5 gua2 tso3 kau5-ong5.”"
        ],
        [
          "猴tio7拾石頭，khian金剛，",
          "Kau5 tio7 khioh tsioh8-thau5, khian kim-kong,"
        ],
        [
          "Na2 khian，na2走，散了了。",
          "Na2 khian,na2 tsau2,suann3 liau2-liau2."
        ],
        [
          "猴a2囡suah免想bueh做猴王。",
          "Kau5-a2-kiann2 suah bian2 siunn7 bueh tso3 kau5-ong5."
        ]
      ],
      "篇名": "猴王"
    },
    {
      "段": [
        [
          "美人魚請王子落海底。",
          "Bi2-jin5-hi5 tshiann2 ong5-tsu2 loh8 hai2-te2."
        ],
        [
          "王子講：「我無尾，",
          "Ong5-tsu2 kong2: “Gua2 bo5 bue2,"
        ],
        [
          "「泅水泅be7遠。」",
          "“Siu5-tsui2 siu5 be7 hng7.”"
        ],
        [
          "王子請美人魚上陸地。",
          "Ong5-tsu2 tshiann2 Bi2-jin5-hi5 tsiunn7 liok8-te7."
        ],
        [
          "美人魚講：「我無腳，",
          "Bi2-jin5-hi5 kong2: “Gua2 bo5 kha,"
        ],
        [
          "「行路行be7遠。」",
          "“Kiann5-loo7 kiann5 be7 hng7.”"
        ],
        [
          "國王tio7徙王宮去海墘，",
          "Kok-ong5 tio7 sua2 ong5-kiong khi3 hai2-kinn5,"
        ],
        [
          "Ka7海圍做游泳池，",
          "Ka7 hai2 ui5-tso3 iu5-ing2-ti5,"
        ],
        [
          "美人魚a7 thang上陸地，",
          "Bi2-jin5-hi5 a7 thang tsiunn7 liok8-te7,"
        ],
        [
          "王子a7 thang落海底。",
          "Ong5-tsu2 a7 thang loh8 hai2-te2."
        ]
      ],
      "篇名": "游泳池"
    },
    {
      "段": [
        [
          "狐狸精變做一個小姐，",
          "Hoo5-li5-tsiann pian3-tso3 tsit8 e5 sio2-tsia2,"
        ],
        [
          "穿貂皮hiu5-a2出來街a2行，",
          "Tshing7 tiau-phue5 hiu5-a2 tshut lai5 ke-a2 kiann5,"
        ],
        [
          "身軀ngiu2-a7-ngiu2，",
          "Sing-khu ngiu2-a7-ngiu2,"
        ],
        [
          "狐狸尾so5--出-來，hiu3-a7-hiu3。",
          "Hoo5-li5-bue2 so5--tshut-lai5, hiu3-a7-hiu3."
        ],
        [
          "過路人看tioh8狐狸尾，",
          "Kue3-loo7-lang5 khuann3 tioh8 hoo5-li5-bue2,"
        ],
        [
          "Long2講：「He真phann7，kann2是新時行。」",
          "Long2 kong2: “He tsin phann7, kann2 si7 sin-si5-kiann5.”"
        ],
        [
          "囡仔看--tioh8，講：「A！狐狸精。」",
          "Gin2-a2 khuann3--tioh8, kong2: “A! Hoo5-li5-tsiann.”"
        ],
        [
          "狗a2看--tioh8，「hm7-hm7」叫，bueh ka7咬。",
          "Kau2-a2 khuann3--tioh8, “hm7-hm7” kio3, bueh ka7 ka7."
        ],
        [
          "狐狸精變做一陣風，",
          "Hoo5-li5-tsiann pian3-tso3 tsit8 tsun7 hong,"
        ],
        [
          "走tng2去伊e5山洞。",
          "Tsau2 tng2 khi3 i e5 suann-tong7."
        ]
      ],
      "篇名": "狐狸尾"
    },
    {
      "段": [
        [
          "龜kah牛去thit-tho5。",
          "Ku kah gu5 khi3 thit-tho5."
        ],
        [
          "龜爬kah腳酸。",
          "Ku pe5 kah kha sng."
        ],
        [
          "牛講：「來。我ka7你ainn7。」",
          "Gu5 kong2: “Lai5. Gua2 ka7 li2 ainn7.”"
        ],
        [
          "龜tio7 hoo7牛ainn7。",
          "Ku tio7 hoo7 gu5 ainn7."
        ],
        [
          "龜騎牛。",
          "Ku khia5 gu5."
        ],
        [
          "龜kah牛來到湖邊。",
          "Ku kah gu5 lai5 ka3 oo5-pinn."
        ],
        [
          "牛be7-tang3過。",
          "Gu5 be7-tang3 kue3."
        ],
        [
          "龜講：「來。我ka7你ainn7。」",
          "Ku kong2: “Lai5. Gua2 ka7 li2 ainn7.”"
        ],
        [
          "牛tio7 hoo7龜ainn7。",
          "Gu5 tio7 hoo7 ku ainn7."
        ],
        [
          "牛騎龜。",
          "Gu5 khia5 ku."
        ]
      ],
      "篇名": "牛騎龜"
    },
    {
      "段": [
        [
          "山phiann5 一粒石lun2。",
          "Suann-phiann5 tsit8 liap8 tsioh8-lun2."
        ],
        [
          "草菇ka7擋tiau5--leh。",
          "Tshau2-koo ka7 tong3-tiau5--leh."
        ],
        [
          "一隻水雞起lih坐。",
          "Tsit8 tsiah tsui2-ke thiau3 khi2 lih tse7."
        ],
        [
          "草菇擋be7 tiau5。",
          "Tshau2-koo tong3 be7 tiau5."
        ],
        [
          "石lun2 ko7-ko7-lian3。",
          "Tsioh8-lun2 ko7-ko7-lian3."
        ],
        [
          "水雞phok8-phok8跳。",
          "Tsui2-ke phok8-phok8-thiau3."
        ],
        [
          "石lun2 tio5 一下，水雞倒頭tsai，",
          "Tsioh8-lun2 tio5--tsit8-e7, tsui2-ke to3-thau5-tsai,"
        ],
        [
          "Siak--落-來，kauh一下扁扁扁。",
          "Siak--loh8-lai5, kauh tsit8-e7 pinn2-pinn2-pinn2."
        ],
        [
          "一時a2，水雞koh再phong3--起-來，",
          "Tsit8-si5-a2, tsui2-ke koh-tsai3 phong3--khi2-lai5,"
        ],
        [
          "跳起來jiok石lun2，jiok tui3山腳去。",
          "Thiau3 khi2 lai5 jiok tsioh8-lun2, jiok tui3 suann-kha khi3."
        ]
      ],
      "篇名": "水雞坐石lun2"
    },
    {
      "段": [
        [
          "一隻狗a2家己一隻真孤單。",
          "Tsit8 tsiah kau2-a2 ka-ti7 tsit8 tsiah tsin koo-tuann."
        ],
        [
          "睏a7無伴。",
          "Khun3 a7 bo5 phuann7."
        ],
        [
          "食飯a7無伴。",
          "Tsiah8-png7 a7 bo5 phuann7."
        ],
        [
          "散步a7無伴。",
          "San3-poo7 a7 bo5 phuann7."
        ],
        [
          "伊看一個老人ma7無伴，",
          "I khuann3 tsit8 e5 lau7-lang5 ma7 bo5 phuann7,"
        ],
        [
          "伊看hit e5老人真孤單，",
          "I khuann3 hit e5 lau7-lang5 tsin koo-tuann,"
        ],
        [
          "Tio7 ka7 tshua7 tng2來做伴，",
          "Tio7 ka7 tshua7 tng2 lai5 tso3-phuann7,"
        ],
        [
          "睏a7做伴，",
          "Khun3 a7 tso3-phuann7,"
        ],
        [
          "食飯a7做伴，",
          "Tsiah8-png7 a7 tso3-phuann7,"
        ],
        [
          "散步a7做伴。",
          "San3-poo7 a7 tso3-phuann7."
        ]
      ],
      "篇名": "做伴"
    },
    {
      "段": [
        [
          "廟口一隻石獅真無聊。",
          "Bio7-khau2 tsit8 tsiah tsioh8-sai tsin bo5-liau5."
        ],
        [
          "伊叫一隻狗來相替換，",
          "I kio3 tsit8 tsiah kau2 lai5 sio-the3-uann7,"
        ],
        [
          "想bueh出去四界看。",
          "Siunn7 bueh tshut khi3 si3-ke3 khuann3."
        ],
        [
          "市a2 e5人真tioh8驚，",
          "Tshi7-a2 e5 lang5 tsin tioh8-kiann,"
        ],
        [
          "趕緊去叫警察緊來趕。",
          "Kuann2-kin2 khi3 kio3 king3-tshat kin2 lai5 kuann2."
        ],
        [
          "警察趕伊去深山。",
          "King3-tshat kuann2 i khi3 tshim-suann."
        ],
        [
          "深山e5動物趕緊走。",
          "Tshim-suann e5 tong7-but8 kuann2-kin2 tsau2."
        ],
        [
          "石獅看人無歡迎，",
          "Tsioh8-sai khuann3 lang5 bo5 huan-ging5,"
        ],
        [
          "Tng2來kah狗相替換，",
          "Tng2 lai5 kah kau2 sio-the3-uann7,"
        ],
        [
          "歡歡喜喜顧廟口。",
          "Huann-huann-hi2-hi2 koo3 bio7-khau2."
        ]
      ],
      "篇名": "石獅"
    },
    {
      "段": [
        [
          "有一暝，枕頭講：「A鳳ue3！",
          "U7 tsit8 me5, tsim2-thau5 kong2: “A-hong7 ue3!"
        ],
        [
          "「我 hoo7你 khue3 頭殼，khue3 tsiah tse7年。",
          "“Gua2 hoo7 li2 khue3 thau5-khak, khue3 tsiah tse7 ni5."
        ],
        [
          "「Tann，ma7換你hoo7我khue3。」",
          "“Tann, ma7 uann7 li2 hoo7 gua2 khue3.”"
        ],
        [
          "我講：「你teh講sann2-hue3？",
          "Gua2 kong2: “Li2 teh kong2 sann2-hue3?"
        ],
        [
          "「He是你e5 khang-khue3。」",
          "“He si7 li2 e5 khang-khue3.”"
        ],
        [
          "枕頭kan-na2 m7聽話，",
          "Tsim2-thau5 kan-na2 m7 thiann-ue7,"
        ],
        [
          "Ping2過來bueh ka7 jih。",
          "Ping2-kue3 lai5 bueh ka7 jih."
        ],
        [
          "我ka7 hainn3落去眠床腳去。",
          "Gua2 ka7 hainn3 loh8 khi3 bin5-tshng5-kha khi3."
        ],
        [
          "M7知tsia5 tsiah好意，",
          "M7 tsai tsia5 tsiah ho2-i3,"
        ],
        [
          "Ka7拾起來khue3 tua3我e5腹肚邊。",
          "Ka7 khioh khi2 lai5 khue3 tua3 gua2 e5 pak-too2-pinn."
        ]
      ],
      "篇名": "枕頭"
    },
    {
      "段": [
        [
          "Phah獵e5射箭去lih天頂。",
          "Phah-lah8--e5 sia7 tsinn3 khi3 lih thinn-ting2."
        ],
        [
          "箭huah講：「M7好飛siunn ua2！」",
          "Tsinn3 huah kong2: “M7 ho2 pue siunn ua2!”"
        ],
        [
          "「Siut8」--一-下tsok8 tui3鷹a2身軀邊過。",
          "“Siut8\"--tsit8-e7 tsok8 tui3 ing-a2 sing-khu-pinn kue3."
        ],
        [
          "鷹a2顛倒jiok ua2去看，",
          "Ing-a2 tian-to3 jiok ua2 khi3 khuann3,"
        ],
        [
          "Koh ka7直直tue3。",
          "Koh ka7 tit8-tit8 tue3."
        ],
        [
          "箭直直tsok8；鷹a2直直飛。",
          "Tsinn3 tit8-tit8 tsok8; ing-a2 tit8-tit8 pue."
        ],
        [
          "箭tsok8 kah盡pong7，開始直直跋。",
          "Tsinn3 tsok8 kah tsin7-pong7, khai-si2 tit8-tit8 puah8."
        ],
        [
          "伊tio7大聲huah，講：「緊來救我！」",
          "I tio7 tua7-siann huah, kong2: “Kin2 lai5 kiu3--gua2!”"
        ],
        [
          "鷹a2 ka7箭咬走--去。",
          "Ing-a2 ka7 tsinn3 ka7-tsau2--khi3."
        ],
        [
          "Phah獵--e5 na2看天，等無伊e5箭。",
          "Phah-lah8--e5 na2 khuann3 thinn, tan2 bo5 i e5 tsinn3."
        ]
      ],
      "篇名": "箭"
    },
    {
      "段": [
        [
          "一支khiau-khiau e5槍「piang2」--一-下。",
          "Tsit8 ki khiau-khiau e5 tshing3 “piang2”--tsit8-e7."
        ],
        [
          "槍子彈出來圓圓seh8，",
          "Tshing3-tsi2 tuann7 tshut lai5 inn5-inn5-seh8,"
        ],
        [
          "Liam5-pinn seh8 khah kuan5，liam5-pinn seh8 khah低，",
          "Liam5-pinn seh8 khah kuan5, liam5-pinn seh8 khah ke7,"
        ],
        [
          "Liam5-pinn sua2 tsiann3-ping5，liam5-pinn sua2 to3-ping5，",
          "Liam5-pinn sua2 tsiann3-ping5, liam5-pinn sua2 to3-ping5,"
        ],
        [
          "Seh8來seh8去，seh8 be7停。",
          "Seh8 lai5 seh8 khi3, seh8 be7 thing5."
        ],
        [
          "國防部趕緊tan5水螺。",
          "Kok-hong5-poo7 kuann2-kin2 tan5 tsui2-le5."
        ],
        [
          "Tak8家bih入去pong7孔底。",
          "Tak8-ke bih jip8 khi3 pong7-khang-te2."
        ],
        [
          "總統出來巡巡看看--le，",
          "Tsong2-thong2 tshut lai5 sun5-sun5 khuann3-khuann3--le,"
        ],
        [
          "去hoo7槍子lu3破皮，",
          "Khi3 hoo7 tshing3-tsi2 lu3-phua3 phue5,"
        ],
        [
          "講：「Ai5--io3-ue3！驚一下！」",
          "Kong2: “Ai5--io3-ue3! Kiann tsit8-e7!”"
        ]
      ],
      "篇名": "槍子"
    },
    {
      "段": [
        [
          "一條草索phuah8 ti7樹a2-ue。",
          "Tsit8 tiau5 tshau2-soh phuah8 ti7 tshiu7-a2-ue."
        ],
        [
          "一隻兔a2 tui3 hia過。",
          "Tsit8 tsiah thoo3-a2 tui3 hia kue3."
        ],
        [
          "草索講：「我是蛇。」",
          "Tshau2-soh kong2: “Gua2 si7 tsua5.”"
        ],
        [
          "兔a2驚一下piann3 leh走。",
          "Thoo3-a2 kiann tsit8-e7 piann3 leh tsau2."
        ],
        [
          "一個gin2-a2 tui3 hia過。",
          "Tsit8 e5 gin2-a2 tui3 hia kue3."
        ],
        [
          "草索講：「我是蛇。」",
          "Tshau2-soh kong2: “Gua2 si7 tsua5.”"
        ],
        [
          "Gin2-a2驚一下be3-be3哮。",
          "Gin2-a2 kiann tsit8-e7 be3-be3-hau2."
        ],
        [
          "一尾蛇tui3 hia過。",
          "Tsit8 bue2 tsua5 tui3 hia kue3."
        ],
        [
          "草索講：「我是蛇。」",
          "Tshau2-soh kong2: “Gua2 si7 tsua5.”"
        ],
        [
          "蛇講：「Ue3！你，Ta2一頭是頭？」",
          "Tsua5 kong2: “Ue3! Li2, Ta2 tsit8 thau5 si7 thau5?”"
        ]
      ],
      "篇名": "草索"
    },
    {
      "段": [
        [
          "日時，草人恬恬khia7，",
          "Jit8-si5, tshau2-lang5 tiam7-tiam7 khia7,"
        ],
        [
          "在鳥a2 tua3頭殼頂thit-tho5，",
          "Tsai7 tsiau2-a2 tua3 thau5-khak-ting2 thit-tho5,"
        ],
        [
          "在鳥a2 tua3 tshan5--e討食。",
          "Tsai7 tsiau2-a2 tua3 tshan5--e tho2-tsiah8."
        ],
        [
          "暗時，草人si3-ke3行。",
          "Am3-si5, tshau2-lang5 si3-ke3 kiann5."
        ],
        [
          "火金星ka7伊照路，",
          "Hue2-kim-tshenn ka7 i tshio7 loo7,"
        ],
        [
          "蛇ka7伊tshua7路，",
          "Tsua5 ka7 i tshua7-loo7,"
        ],
        [
          "去看露螺畫圖，",
          "Khi3 khuann3 loo7-le5 ue7-too5,"
        ],
        [
          "去看錢鼠挖土。",
          "Khi3 khuann3 tsinn5-tshi2 ue2 thoo5."
        ],
        [
          "天光，草人tng2來khia7 hoo7好，",
          "Thinn kng, tshau2-lang5 tng2 lai5 khia7 hoo7 ho2,"
        ],
        [
          "鳥a2 koh來thit-tho5。",
          "Tsiau2-a2 koh lai5 thit-tho5."
        ]
      ],
      "篇名": "草人"
    },
    {
      "段": [
        [
          "蟬thng3殼，tan3 ti7樹a2-ue，",
          "Siam5 thng3-khak, tan3 ti7 tshiu7-a2-ue,"
        ],
        [
          "蛇thng3殼，tan3 ti7樹a2腳。",
          "Tsua5 thng3-khak, tan3 ti7 tshiu7-a2-kha."
        ],
        [
          "鳥a2飛來樹a2-ue，",
          "Tsiau2-a2 pue lai5 tshiu7-a2-ue,"
        ],
        [
          "看tioh8蟬殼，kioh是蟬，",
          "Khuann3 tioh8 siam5-khak, kioh-si7 siam5,"
        ],
        [
          "講：「Tsit siann，你慘--a！」",
          "Kong2: “Tsit siann, li2 tsham2--a!”"
        ],
        [
          "「Tok」--一-下，ka7 tok--落-e3。",
          "“Tok”--tsit8-e7, ka7 tok--loh8-e3."
        ],
        [
          "蟬殼lak落e3 kah蛇殼做伙。",
          "Siam5-khak lak loh8 e3 kah tsua5-khak tso3-hue2."
        ],
        [
          "鳥a2飛落e5樹a2腳tshue7，",
          "Tsiau2-a2 pue loh8 e5 tshiu7-a2-kha tshue7,"
        ],
        [
          "看tioh8蛇殼，kioh是蛇，",
          "Khuann3 tioh8 tsua5-khak, kioh-si7 tsua5,"
        ],
        [
          "講：「Tsit siann，我慘--a！」",
          "Kong2: “Tsit siann, gua2 tsham2--a!”"
        ]
      ],
      "篇名": "慘--a"
    },
    {
      "段": [
        [
          "A-thut8王請武士食tshenn-tshau。",
          "A-thut8-ong5 tshiann2 bu2-su7 tsiah8 tshenn-tshau."
        ],
        [
          "有e5武士peh起lih桌頂sa，",
          "U7-e5 bu2-su7 peh khi2 lih toh-ting2 sa,"
        ],
        [
          "有e5武士用鎗tshiam2，",
          "U7-e5 bu2-su7 iong7 tshiunn tshiam2,"
        ],
        [
          "有e5武士相搶，起相phah。",
          "U7-e5 bu2-su7 sio-tshiunn2, khi2-sio-phah."
        ],
        [
          "A-thut8王講：「An2-ne thai2 e7-sai2！？」",
          "A-thut8-ong5 kong2: “An2-ne thai2 e7-sai2!?”"
        ],
        [
          "伊叫人去gia5 lian2盤來，",
          "I kio3 lang5 khi3 gia5 lian2-puann5 lai5,"
        ],
        [
          "Khng3 tua3桌頂圓圓旋。",
          "Khng3 tua3 toh-ting2 inn5-inn5-seh8."
        ],
        [
          "一個武士peh起lih坐，",
          "Tsit8 e5 bu2-su7 peh khi2 lih tse7,"
        ],
        [
          "別個武士ka7伊當做一tshut菜。",
          "Pat8 e5 bu2-su7 ka7 i tong3-tso3 tsit8 tshut tshai3."
        ],
        [
          "害伊趕緊跳--落-來。",
          "Hai7 i kuann2-kin2 thiau3--loh8-lai5."
        ]
      ],
      "篇名": "武士食Tshenn-tshau"
    },
    {
      "段": [
        [
          "Koo-tak8貓ti7樹a2頂be7-tang3落--來，",
          "Koo-tak8-niau ti7 tshiu7-a2-ting2 be7-tang3 loh8--lai5,"
        ],
        [
          "真著急，miau3-miau3哮。",
          "Tsin tioh8-kip, miau3-miau3-hau2."
        ],
        [
          "麒麟鹿伸頷頸bueh hoo7 suh--落-來。",
          "Ki5-lin5-lok8 tshun am7-kun2 bueh hoo7 suh--loh8-lai5."
        ],
        [
          "Koo-tak8貓ka7麒麟鹿趕走。",
          "Koo-tak8-niau ka7 ki5-lin5-lok8 kuann2-tsau2."
        ],
        [
          "猴peh起lih bueh ka7抱--落-來。",
          "Kau5 peh khi2 lih bueh ka7 pho7--loh8-lai5."
        ],
        [
          "Koo-tak8貓ka7猴趕走。",
          "Koo-tak8-niau ka7 kau5 kuann2-tsau2."
        ],
        [
          "鷹a2飛落來bueh ka7 kuann7--落-來。",
          "Ing-a2 pue loh8 lai5 bueh ka7 kuann7--loh8-lai5."
        ],
        [
          "Koo-tak8貓ka7鷹a2趕走。",
          "Koo-tak8-niau ka7 ing-a2 kuann2-tsau2."
        ],
        [
          "蜘蛛tsuann5 tua3樹a2腳kenn蜘蛛網，",
          "Ti-tu tsuann5 tua3 tshiu7-a2-kha kenn ti-tu-bang7,"
        ],
        [
          "等koo-tak8貓siak--落-來。",
          "Tan2 koo-tak8-niau siak--loh8-lai5."
        ]
      ],
      "篇名": "Be7-tang3落--來"
    },
    {
      "段": [
        [
          "聖誕暝，土腳全全雪，",
          "Sing3-tan3-me5, thoo5-kha tsuan5-tsuan5 seh,"
        ],
        [
          "天頂全全星。",
          "Thinn-ting2 tsuan5-tsuan5 tshenn."
        ],
        [
          "San-ta2 Khu-loo3-su3 tui3 tsia 過，",
          "San-ta2 Khu-loo3-su3 tui3 tsia kue3,"
        ],
        [
          "載我去ban2星。",
          "Tsai3 gua2 khi3 ban2 tshenn."
        ],
        [
          "一粒紅，一粒黃，一粒青，",
          "Tsit8 liap8 ang5, tsit8 liap8 ng5, tsit8 liap8 tshenn,"
        ],
        [
          "Ban2-ban2一布袋，",
          "Ban2-ban2 tsit8 poo3-te7,"
        ],
        [
          "Ban2 tng2來吊tua3聖誕樹。",
          "Ban2 tng2 lai5 tiau3 tua3 sing3-tan3-tshiu7."
        ],
        [
          "聖誕樹，sih-a7-sih。",
          "Sing3-tan3-tshiu7, sih-a7-sih."
        ],
        [
          "Ma-ma看kah興tshih-tshih，",
          "Ma-ma khuann3 kah hing3-tshih-tshih,"
        ],
        [
          "叫San-ta2 Khu-loo3-su3 載伊去ban2星。",
          "Kio3 San-ta2 Khu-loo3-su3 tsai3 i khi3 ban2 tshenn."
        ]
      ],
      "篇名": "Ban2星"
    },
    {
      "段": [
        [
          "暗時走出來厝外。",
          "Am3-si5 tsau2-tshut lai5 tshu3-gua7."
        ],
        [
          "聽kapa2 teh唱歌，",
          "Thiann kap-a2 teh tshiunn3-kua,"
        ],
        [
          "看樹a2 teh跳舞。",
          "Khuann3 tshiu7-a2 teh thiau3-bu2."
        ],
        [
          "樹a2頂，暗光鳥請燒酒，",
          "Tshiu7-a2-ting2,am3-kong-tsiau2 tshiann2 sio-tsiu2,"
        ],
        [
          "請人kah伊做朋友。",
          "Tshiann2 lang5 kah i tso3 ping5-iu2."
        ],
        [
          "樹a2頂，一隻貓a2無身軀，",
          "Tshiu7-a2-ting2,tsit8 tsiah niau-a2 bo5 sing-khu,"
        ],
        [
          "嘴a2裂sai-sai，tui3我笑hai-hai。",
          "Tshui3-a2 lih8-sai-sai, tui3 gua2 tshio3-hai-hai."
        ],
        [
          "樹a2腳，阮厝kah人teh khi2-suh.",
          "Tshiu7-a2-kha, guan2 tshu3 kah lang5 teh khi2-suh."
        ],
        [
          "我liam腳行tui3窗a2過，",
          "Gua2 liam-kha kiann5 tui3 thang-a2 kue3,"
        ],
        [
          "看tioh8我teh睏，無kah被。",
          "Khuann3 tioh8 gua2 teh khun3, bo5 kah-phue7."
        ]
      ],
      "篇名": "暗時走出來厝外"
    },
    {
      "段": [
        [
          "三個a不倒a2坐ti7牆頭a2，",
          "Sann e5 a-put-to2-a2 tse7 ti7 tshiunn5-thau5-a2,"
        ],
        [
          "Hoo7風吹kah hian2過來，hian2過去。",
          "Hoo7 hong tshue kah hian2--kue3-lai5, hian2--kue3-khi3."
        ],
        [
          "卵殼做e5 a不倒a2 siak--落-去，",
          "Nng7-khak tso3 e5 a-put-to2-a2 siak--loh8-khi3,"
        ],
        [
          "Siak kah碎碎--去。",
          "Siak kah tshui3-tshui3--khi3."
        ],
        [
          "鉛phiann2做e5 a不倒a2 siak--落-去，",
          "Ian5-phiann2 tso3 e5 a-put-to2-a2 siak--loh8-khi3,"
        ],
        [
          "Siak kah mau-mau--去。",
          "Siak kah mau-mau--khi3."
        ],
        [
          "海綿做e5 a不倒a2 siak--落-去，",
          "Hai2-mi5 tso3 e5 a-put-to2-a2 siak--loh8-khi3,"
        ],
        [
          "Huah講：「安--la！無tai7-tsi3。」",
          "Huah kong2: “An--la! Bo5 tai7-tsi3.”"
        ],
        [
          "風ka7伊吹落去溝a2去，",
          "Hong ka7 i tshue loh8 khi3 kau-a2 khi3,"
        ],
        [
          "食水食飽，沉沉--去。",
          "Tsiah8 tsui2 tsiah8 pa2, tim5-tim5--khi3."
        ]
      ],
      "篇名": "A不倒a2"
    },
    {
      "段": [
        [
          "大賊bueh掠阿里巴巴，",
          "Tua7-tshat8 bueh liah8 A-li2 Ba2-bah,"
        ],
        [
          "阿里巴巴走到山洞e5門，",
          "A-li2 Ba2-bah tsau2 kau3 suann-tong7 e5 mng5,"
        ],
        [
          "Huah講：「麻a2，緊開門！」",
          "Huah kong2: “Mua5-a2, kin2 khui mng5!”"
        ],
        [
          "I tio7走--入-去；大賊tue3--入-去。",
          "I tio7 tsau2--jip8-khi3; tua7-tshat8 tue3--jip8-khi3."
        ],
        [
          "阿里巴巴走到後尾門，",
          "A-li2 Ba2-bah tsau2 kau3 au7-bue2-mng5,"
        ],
        [
          "Huah講：「麻a2，緊開門！」",
          "Huah kong2: “Mua5-a2, kin2 khui mng5!”"
        ],
        [
          "I tio7走--出-去；大賊tue3--出-去。",
          "I tio7 tsau2--tshut-khi3; tua7-tshat8 tue3--tshut-khi3."
        ],
        [
          "阿里巴巴走到地獄e5門，",
          "A-li2 Ba2-bah tsau2 kau3 te7-gak8 e5 mng5,"
        ],
        [
          "Huah講：「麻a2，緊開門！」",
          "Huah kong2: “Mua5-a2, kin2 khui mng5!”"
        ],
        [
          "I tio7走--入-去；大賊tue3--入-去。",
          "I tio7 tsau2--jip8-khi3; tua7-tshat8 tue3--jip8-khi3."
        ]
      ],
      "篇名": "阿里巴巴"
    }
  ]
}
